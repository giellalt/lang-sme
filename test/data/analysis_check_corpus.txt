Son namuha ahte sii leat gal ávžžuhan olbmuid geat dihtet ahte dárbbašit jođánit beassat buohccevissui, nugo ovdamearkka dihte áhpehis nissonolbmuid geain lahkona riegádahttináigi, árvvoštallat galget go ovdal go buohccájit juo vuolgit buohccevissui.
Sávan didjiide lihku, vástidii Evo Morales.
Rievtti mielde lea duodjeluohkás gulahallanoahpaheaddji, muhto son ii leat doppe nu dávjá go oahppit sávvet.
Ávvir ii ožžon rektor Mats Steinfjella jearahallamii.
Miehtá čájáhuslanja lea lebbejuvvon plastihkkagovččas ja gávcci máná njuni ovddas lea čáhcemála.
Lea meara láhkai go das oidnojit bárut.
Gaskavahku eahkeda lei Kárášjoga kulturvisttis álbmotčoahkkin gosa ledje sullii 50 olbmo boahtán.
Juohke gielddas ožžot olbmot skoviid maid sii galget deavdit ja sii jearahallet maiddái olbmuid, muhto Isaksen imašta kommišuvnna bargovugiid.
Loahpas jearai Johttisámelisttu Anders Somby jr. sudnos njuolga háliida go čearru gulahallat, juo dahje ii.
Stáhta lea dadjan don galggat duosa.
Son ii bivdde gal akto.
Báhpárruskkat eai váilon, ja eanaš bisánanbáikkit ledje erenoamáš ruivasat.
Son muittaša movt ovdal lávii ja jietna šaddá litnáseabbon.
Doppe vástida Farmen-Mikkel, dahje Mikkel Isak Eira.
Dattetge lea Internašunála Sámi Filbmaguovddáža jođiheaddji mielas áibbas dárbbašlaš ahte gávdno sámegiel fálaldat mánáide.
Juoba ge dán áigodagas.
Ii fal runiidan jalges gittiide, muhto meahccái, gosa návddit dávjá ja lunddolaččat fievrredit ráppiid.
Dál lea rábbeohcanbeana, dan lea čájehan go nealgečovjjiin borragođii ráppis.
Dan dihte leage riekta ja dehálaš go skuvla čielga vugiin dovddasta dat lea maiddái sámi ohppiid skuvla.
Dán filmma leat Kárášjoga nuorat oaidnán, eaige šat vuolgge sirkusii.
Guovtti dehálaš ja guovddaš rapporttain oaččuimet daid maŋimus divoduvvon veršuvnnaid 12.03.2010, dan beaivvi go mis lei dat maŋimus ovttasbargočoahkkin Finnmárkku fylkkain gos gárviimet min oktasaš evttohusa.
Daid áiggiid oaččuimet maid dieđu ahte min bargu galgá gárvánit juo njukčamanu 2010.
Eatnamat ja meahcci lea gáržon hui ollu dan 50 jagis go mun lean muiti leamašan.
Son váccii joatkkaskuvlla Girkonjárggas ja Kárášjogas ja buohccedivššárskuvlla Hámmárfeasttas, mas gearggai 1982:s.
1995 rájes son lea leamaš Sámi joatkkaskuvllas Kárášjogas, gos son lea oahpahan dearvvašvuođa- ja sosiálafága vuođđokurssa ja veahkkedivššár ja ambulánsa joatkkakurssa.
Hámmárfestii álggahuvvui buohccedivššároahppu juo 1960:s, muhto vuosttaš logijagiid ledje unnán sámegielat studeanttat doppe.
Vuosttaš sámi oahppan dearvvašvuođabargit bohte Kárášjohkii 1970-logu álggus.
1980:s manai Anny Hámmárfestii vázzit buohccedivššárskuvlla.
Muittán ahte 1980-logus bovdii Sámi doaktáriid searvi buorideaddji Valle Fanasgiettis sin čoahkkimii ja dalle mii hállagođiimet jitnosit dan birra.
1995:s jerre joatkkaskuvllas sáhtán go mun álgit dohko dearvvašvuođafágaid oahpaheaddjin.
Sámi joatkkaskuvllas ledje leamaš dearvvašvuođa- ja sosiálafágat juo 1982 rájes.
Maŋŋil bođii veahkkedivššár JK1 ja fas veahkkedivššár JK2. 
Dat lei vel váddáseabbo go dat mii sis lei 9. luohkás.
Lárin lei stuorámus buot 10. luohká bártniin.
– Mii leat vuovdán oktiibuot 163 000 ruvnnu ovddas. 
Ja go geassit eret dábálaš goluid, de lea buhtes sisaboahtu sullii 100 000 ruvnnu, muitala Eriksen. 
Eriksen lohká ahte 3.divišuvnna jovkui gal ii leat dát ollu ruhta, muhto daidda eará joavkkuide gal lea buorre ruhta. 
Lea vuosttaš CD maid Sámi Jienat almmuha ja CD galgá leat válmmas geassemánu 10. beaivvi 2005.
1982:s son roasmmohuvai bávkilahttima oktavuođas Álttádulvadeami vuostá, váldojuvvui gitta, muhto báhtarii Kanadai, ja orui doppe álgoálbmogiid luhtte moadde jagi.
Bjørn Aarseth lei oahpaheaddji ja rektor Kárášjogas 1949-73.
Son riegádii Guovdageainnus 1926:s, bajásšattai doppe ja Čáhcesullos. 
1973 rájes son barggai Romssa Museas, 1982:s gitta 1993 rádjái jođihii son Norgga Álbmotmusea sámi ossodaga Oslos. 
Artihkal maid dás almmuhat, lea logaldallan maid son doalai internáhttakonfereanssas maid Stáhta Oahpahuskantuvra Finnmárkkus lágidii Guovdageainnus 1999:s. 
Dát lea vuosttažettiin ođđasithuksenáiggi birra maŋŋá 1945 ja 1960-lohkui, ja eanaš Kárášjoga birra.
"Skuvllaid eai váillat veahášge Finnmárkkus", čálii Rode 1934:s, "muhto makkárat leat skuvllat ja makkárat leat oahpaheaddjit? 
1834:s ledje njeallje bistevaš skuvlla Oarje-Finnmárkkus, ja dát ledje buot oalle ođđasat. 
1860 skuvlaláhka buoridii álbmotskuvlla albmaláhkai, muhto dalle gal vuos váikkuhii dat unnán Finnmárkku boaittobeale guovlluide. 
Raporttas Guovdageainnus 1877:s dieđihuvvo ahte dušše sullii 1/3 skuvllageatnegahtton ohppiin bohte oahpahussii. 
Stuorát konfereansa Oslos 1899:s gávnnahii ahte internáhttadoaibma ferte leat buoremus čoavddus boaittobeale mánáide ja johttisápmelaččaide.
Sis-Finnmárkku internáhtain ledje sierra suidnenlanjat. Dát govva lea Guovdageainnu internáhtas áigodagas 1935-40. 
(Gáldu: Muitalusat ja dáhpáhusat Guovdageainnus 8) ¶
"Sánddatlovttat" Nordlánddas ja Romssas gos mánát orro skuvllastobu bajábealde, ledje dábálaččat gitta 1900-lohkui. 
Sámeskuvla šattai oktasaš deaivvadanbáikin hárvelohkosaš ja hádjánan lullisámi minoritehtii geaid ruovttut ledje Femundmárkkus gitta Davvi-Rátnui, - badjel 1000 km guhkkosaš guovlu. 
Dán skuvllas ledje jahkásaččat sullii 20 oahppi geat iešdáhtolaččat bohte deike, ja buohkat ledje lullisámit. Sámegillii ii gal oahpahuvvon, ee. go váillui oktasaš lullisámi čállinvuohki ja sámegiela oahpaheaddjit. 
Maiddái máŋga eará stivralahtu organisašuvnna 12 vuosttaš jagi ledje leamaš oahppin Haviikka sámeskuvllas.
Boazosápmelaččaid riikkačoahkkin Romssas 1948:s, mii maiddái lei organisašuvnna vuođđudančoahkkin, geavahii oalle ollu áiggi guorahallat boazosápmelaččaid skuvlaáššiid. 
Dán gáibádusa boađus lei ahte Gaska-Norgga sámeskuvla ásahuvvui Aarbortii 1951:s. 
1970-1980 jagiid ásahedje maiddái sámi kulturguovddážiid dáid skuvllaid olis, ja maid stáhta ja fylkkagielda ruhtadedje. 
Dát lei vissa áidna áibbas positiivvalaš gulaskuddancealkámuš 1948’ Ovttastahttinlávdegotti (Samordningsnemnda) árvalussii sámi skuvladilálašvuođaid birra. 
Eiseválddiid bealis lea daddjon ahte 1940:s lei skuvlalágideapmi Finnmárkkus buoret go Akershusa fylkkas. 
1944:s eanaš skuvllat ja internáhtat boldojuvvojedje go duiskalaččat guđđe guovllu. 
Mun álgen internáhttaoahpaheaddjin 1949:s Kárášjohkii ja ledjen man nu láhkai oktavuođas internáhttaohppiin dán 22 jagi maid ledjen skuvllas, ja belohahkii maiddái maŋŋá. 
Mu dárkileamos muittut internáhttaskuvllas leat dán áigodagas; 10 vuosttaš jagi álbmot- ja joatkkaskuvlla (framhaldskuvlla) oahpaheaddjin, ja muhtin áigodagaid internáhttahoavdan, 12 maŋimus jagi nuoraidskuvlla jođiheaddjin ja eanaš oahppit orro internáhtas. 
1912:s čállá Finnmárkku skuvlladirektevra: "Olbmot leat leamaš dilssit buktit bierggu máksun mánáideaset dikšumis." Gielda ja stáhta nággiiga gaskaneaset goabbá galggai máksit orrungoluid.
1936:s válddii stáhta badjelasas dáid goluid, muhto gielda galggai máksit elrávnnji, lieggasa ja klássalanjaid buhtisin doallama.
1947:s gitta 1952 rádjái orro sullii 70 máná Kárášjoga Guosseviesu nuppi gearddis.
Guosseviessu lei unnit dalle go dál lea, ođđa oasi huksejedje sullii 1970:s.
Biiggáid oasis galge šiehtadusa mielde várrejuvvot 12 seaŋgga duottarstohpoatnui skuvlainternáhta doaimmahettiin. 
Internáhttaoahpaheaddjit bearráigehčče mánáid bihtáidbargamiid diibmu 17.00 rájes gitta 19.00 rádjái, ja dávjá sii maiddái servvoštalle singuin asttuáiggis.
Go skuvla nogai sullii geassemánu 1. beaivve, de barge internáhttaoahpaheaddjit ijat beaivái láhkket ohppiid bevddiid, oljet láhttiid ja rádjat buot skuvlastohpogálvvuid ja dávviriid keallirlatnjii.
Muhtun nissonolmmoš muitalii ahte go son lei 8-jahkásaš ja fertii orrut olbmuid luhtte, de fertii ieš láibut iežas jáffuiguin, ja oađđit láhttis galbma viesus.
Nu guhká go lei 6-beaivásaš skuvlavahkku, de lei váttis ollet ruovttus fitnat basiid.
Sosiálkuráhtorat eai gávdnon gilis ovdalgo 1960-logus.
17. artihkkal sisttisdoallá mearrádusaid movt eananvuoigatvuođaid galgá juogadit sin iežaset mieldelahtuid hárrái.
1700-logu álggus leai Suoma ja Ruošša gaskasaš soahti giksin.
1995:s gárvánedje rádiobuvttadeapmái lanjat.
1996 rájes lea Romssa universitehtas leamaš Sámi dutkamiid guovddáža bokte formaliserejuvvon ovttasbargu St. Petersburga Hertzen universitehta Davviálbmogiid fakultehtain.
80-logu beallemuttus ásahuvvojedje sámi organisašuvnnat.
Alimusriekti veadjá leat jagiid 1854 ja 1897 gaskka doallan siskkáldas čoahkkima.
Bargojoavku ovddidii árvalusas čakčamánu 8. b. 2003.
Beaivvi miehtá galget earát lohkat galle geardde viehká mearriduvvon guhkkodaga, ja galgá sáhttit árvidit galle geardde háhppeha viehkat 12 diimmus.
Beassášmárkaniin fitne sullii 9000 guossi ja 3500 guossi ledje čakčamárkaniin.
Carsten Smith guđii Sámi vuoigatvuođalávdegotti ovdaolbmo virggi skábmamánu 1. b. 1985.
Das lei ee. oktavuohta čakčamánu 7. b. 1854 lágain.
Dat lea eanet go 10.
Dat lei boahtán ruoŧagielain easkka jagi 1863.
Dat orru oppanassii unnán čilgejuvvon 1800-logu gaskamuttu.
Dearvvašvuođabargiidlága § 10, mii gieđahallá dieđuid addima pasienttaide, ja pasientavuoigatvuođalága § 1-3, mii gieđahallá vuoigatvuođa informerejuvvon miehtamii, leat ovdamearkkat dakkár vuoigatvuođain.
Dearvvašvuođaásahusas mearriduvvo divvun dahje sihkkun dearvvašvuođabargiidlága § 44 mielde.
Doaibmabiju jahkásaš bušeahttarámma lea: 380.000 ruvnno.
Dá dat leat, 350 ruvnno.
Dálá Ruoŧabeali boazodoalloláhka 1971 rájes, čuovvu ovddit lága hámi dáfus.
Dán skuvllas ledje jahkásaččat sullii 20 oahppi geat iešdáhtolaččat bohte deike, ja buohkat ledje lullisámit.
Dás čujuha lávdegoddi muđui Sámedikki miessemánu 30. beaivvi 2000 doalloplána čuoggái 13.1.
Dát ledje gáddenuohtit mat ledje 180 gitta 200 sala guhku, ja 15 gitta 20 sala čieŋu.
Eanandoallo- ja biebmoministtar Lars Sponheim lohká ahte goas boazodoalloláhka biddjo Stuoradikki ovdii mearrideapmái, lea dan duohken man muddui Oarje-Finnmárkkus lea dohkálaš boazolohku cuoŋománu 1. beaivvi.
Giliviessu geassá 200 olbmo.
ILO-konvenšuvdna nr 169 ii vuođđuduva formála, muhto funktionála oamastanvuoigatvuođa doahpagii.
Jagi 2005 Sámediggi álggahii Divvuma, mii lei prošeakta ja bargojoavku ráhkadit sámegielaid sátnedivvunprográmmaid.
Jahkásaš bušeahttarámma dán prošeavtta doaimmaide gártá oktiibuot 70.000 ruvnno.
Joavkkus leat guokte Riikaoasselávdegotti ovddasteaddji ja 2 Sámedikkis.
Jus lea sáhka 12 jagi deavdán mánás, gii ii leat ovtta oaivilis mearrádusain, gozihanlávdegoddi galgá gieđahallat mearrádusa.
Lea 43 olbmo unnit go diibmá dán muddui.
Láhttu 4 lea rabas.
Láđđi máksá 70 ruvnno mehtar.
Mediat Ruoŧa rádio, Oahpahusrádio ja Ruoŧa Televišuvdna, ožžot jagis 2002 ođđa sáddenlobiid.
Movt báikenamain geavahuvvo goallossáhcu čilgejuvvo 2.1.5 čuoggás.
Muhtin biirres leat gávcci 12 áirasis leamaš nissonolbmot, ja eará biirres leat buohkat geat leat válljejuvvon leamaš dievddut.
Muhto eambbo eahpidahtti lea čielggadusa s. 17 cealkámuš.
Muhto easkka 1898:s dovdagohte Láhppiolbmot dan mii maŋŋelis bođii.
Mátta-Norgga almennehiin dihtto ahte giliolbmot gitta 1700-lohkui dahke iežaset vuoigatvuođa almennehiidda erenoamážit gustojeaddjin Gonagasa eiseválddiide.
NOU 1995:6 cealká earret eará nu.
Njuolggadusat movt meannudit oanehisáigge vealgegáibideami, beaivádan 25.04.00.
Njuolggadusat nággolága § 204:s § 209 rádjái ožžot seammá geavahusa.
Olles doaibmaviessu lea sullii 2300 njealjehasmehtera stuoru.
Politihkas lei 1866 rájes sáhka ahte galggai go stivrregoahtit gii oažžu eatnama láigohit stáhtas.
Riektegeavadis sáhtášii danin geavahit guokte váldolinjjá, okta ovdal ja nubbi fas maŋŋá 1970.
Riekti oaivvilda dán vuoigatvuođadilálašvuođa dál sáhttit lea ain eanet cieggan almmá vuostálastima haga nu go leamaš vássán áiggis gitta das rájes go advokáhta Schiefloe almmuhii girjjiidis jagiin 1952 ja 1955.
Seamma go ovdalis namahuvvon riektehistorjjálaš ovdanbuktimis leat dán barggus maid muhtun buhtes historjjálaš dilit, ja almmuhuvvo danne joavkku čielggadeami mielddusin (2. mielddus).
Skiippaguras Kárášjohkii ádjánii bures beaivvi, muhto vuloseano ii ádjánan go beaivvi go dábálaš olu čáhci lei (Fixdal 1938: 64).
Skuvlajagis 2001/2002 leat oktiibuot 469 oahppi suohkana vuođđoskuvllain.
Soai áiguba ovddastit sámi álbmoga dáhtu go Tromsa ohcá Olympia gilvvuid lágidit 2014:s.
Soaŋu-girji, mas leat noveallat, bođii jagi 1971.
Son mávssii mannan jagi 43 ruvnnu kilos.
Sámediggi lea geigen jahkedieđáhusas departementii Sámedikki doaimmas 2005.
Sámediggi lea miehtan sutnje máksit 800 ruvnno juohke árgabeaivvi ovddas, muhto ii fal lávvordagaid, sotnabeivviid ja bassebeivviid ovddas.
Sámediggi lea váldán badjelasas váldoovddasvástádusa sihkkarastimis doaibmadoarjaga Nuortasámi museai (vrd. čoahkkimiin Njávdámis 05.06.01).
Sámediggi sáhttá maid buktit cealkámušaid guovlluid dearvvašvuođafitnodagaid jahkedieđáhusain ja plánaárvalusain (kap. 3.4).
Sámedikkis lea leamaš čoahkkin 14.03.01.
Sápmelaččat ledje orron dáin guovlluin 1600-logu birrasiin.
Vuojadansearvi váldá din fitnodagain oktavuođa vahkku 20:s, gullat mo dii sáhttibehtet veahkehit.
Vuollel 12 jahkásaš mánáin ii leat iešheanalis geahččanvuoigatvuohta.
Vuollel 7% Finnmárkku eatnamiin leat vuovddit.
Vuosttasnaššuvnnaid čoagganeapmi ovddasta badjel 300 indiánaservodaga miehtá Kanada ja gáibida dál iešstivrejumi Davvi-Amerihká buot eamiálbmogiidda.
Vuosttažettiin adnui sámi kultuvra árvvoheabbon go dáža kultuvra 100 jagi dassá.
Vánit eahpiduvvo ahte stáhta geatnegasvuođat sámiid ektui 27. artihkkala mielde dagahivččii stáhta dihto guovlluid eaiggádin geatnegassan doaimmahit eaiggáduššanvuoigatvuođa nu ahte deavddášii 27. artihkkala geatnegasvuođa.
Várrepresideanta lea maid 05.01.00 leamaš čoahkkimis Sosiála- ja dearvvasvuođadepartemeanttain čilgen dihte Sámedikki juolludemiid sámi dearvvasvuođa- ja sosiálaplána čuovvuleamis .
Áirras nr. 10 Ole Henrik Magga oaččui permišuvnna.
Áirras nr. 17 Randi S. Pedersen oaččui permišuvnna.
Lágamánneriekti maid dubmii dievddu máksit 130 000 kruvdnosaš buhtadusa gillájeaddjái.
Silje lasiha 3-0 nuppi vuorus.
Son lea mu oabbá, ja lea 35 jagi boaris.
Soagŋu-girji, mas leat noveallat, bođii jagi 1971.
Boađus šattai 3-2.
Son vuittii Davviriikkaid Ráđi girjjálašvuođabálkkašumi jagi 1991 dán girjji ovddas.
Son almmuhii vuosttaš girjji jagi 1974.
2002 lei erenoamáš buorre váranjahki.
Rátnogođđin lea leamaš mearrasámi árbevierru goitge 1300 jagi.
Son lea leamaš oahpaheaddji maŋimuš 15-20 jagi, sihke mánáidskuvllas ja joatkkaskuvllas.
CD máksá 160 ruvnnu.
Maŋŋil láivves vuosttaš vuoru lei boađus 0-0.
Vuoiti oažžu 500 ru.
Juohke heasta borrá sullii 6 kilu suinniid beaivái.
Oarje-Finnmárkkus leat dál registrerejuvvon 8.500 muohtaskohtera.
Dáppe leat sullii 50 kino.
Muhtun sámi biktasiid, nugo gápmagiid ja vuoddagiid, sii geavahedje guhkit, gitta 1960-logu rádjai.
Nils Aslak Valkeapää riegádii jagi 1943 Suoma bealde, ja son lei sihke musihkkačeahppi, govvadáiddár ja diktačálli.
Kirsti Paltto lea riegádan jagi 1947 Deatnogáttis Suoma bealde ja lea čállán diktagirjjiid, noveallaid, románaid ja gullugovaid sihke mánáide ja rávesolbmuide.
Su vuosttaš girji bođii jagi 1986, ja girji lea muitalus nuorra sámenieidda birra gii šaddá bajás internáhtas.
Soagŋu-girji, mas leat noveallat, bođii jagi 1971, ja lei vuosttaš sámegiel girji maid nisu lea čállán.
Álggos coggalii Svein Kristian Anti vuosttaš spáppa Sørøy Glimt mollii 22 minuvtta maŋŋel go čiekčamat ledje álgán Niitoguolban stadionas.
Son bijai vuosttaš spáppa mollii 22 minuvtta maŋŋel go čiekčamat ledje álgán.
Finnmárkku fylkkagielda lea jagi 1988 rájes ovddidan doaimmaid sámi álbmoga várás spesialistadearvvašvuođabálvalusas, ja ráhkadii jagi 1991 fylkkagieldda sámi dearvvašvuođa- ja sosiálaplána.
80-logu beallemuttus ásahuvvojedje sámi organisašuvnnat (doaktáriid, buohccedivššáriid, sosiálabargiid ja sosionomaid sierra searvvit).
Doaimmabiju jahkásaš bušeahttarámma lea: 380.000 ruvnno.
Arkiivaávdnasat galget sáddejuvvot go leat sullii 25-30 jagi boarrásat. 
Fáksa: 22242786.
Juo cuoŋománu 10. beaivvi ija vuostá mátkkoštii Ruvdnaprinseassa Märtha badjel ráji Ruŧŧii oktan Ruvdnaprinsabára golmmain mánáin.
Ja nu ožžo dat 50 vuotnaguolásteaddji Gáivuonas buhtadasa.
Ii lean gal eambbo go 11 liekkasceahki, muhto ii dat gal orron hehttemin su vuojadeamis.
Giellatekno álggahuvvui 1.8.2001 prošeaktan ráhkadit sámegiela grammatihkalaš analysa.
Giellatekno, Romssa Universitehta sámi giellateknologiija guovddáš, álggahuvvui 1.8.2001 prošeaktan ráhkadit sámegiela grammatihkalaš analysa.
2004 rájes prošeakta viiddiduvvui maiddái syntáksii.
Jagis 2005 Sámediggi álggahii Divvuma, mii lei prošeakta ja bargojoavku ráhkadit sámegielaid sátnedivvunprográmmaid.
Divvun šattai universitehta oassin 2011 rájes, muhto lea velge sierra joavku.
Jagis 2007 álggii Giellatekno bargat interaktiivvalaš pedagogalaš prográmmaiguin, álggos ráhkadeimmet davvisámegiel VISL-veršuvnna, ovttasbargoguoibmi dán barggus lei Syd-Dansk Universitet.
1977:s nammadii Eanandoallodepartemeanta lávdegotti, mii galggai ráhkadit ođđa skuvlaplána Stáhta boazodoalloskuvlla várás.
Bargostipeanddaid lassin leat juolludan vel mátke-, lohkan- ja ávnnasstipeanddaid, sadjásaš stipeandda ja álggahanstipeanddaid oktiibuot 580 000 ruvnnu ovddas.
Easkka 1968:s oaččui vejolašvuođa vázzit jahkebeallásaš gávpeskuvlla Romssas, ja 1972:s lohkagođii gymnásafágaid privatistan.
Norggas fuolaheigga Thomas von Westen ja Knud Leem 1700-jagiin ahte muhtun sámit ožžo oahpaheaddjeoahpa.
Ávvir čálii ivttáš aviissas 7-jahkásačča birra gean amas dievdu geahččalii fillet ruđaiguin iežas biilii.
9 studeantta gerget oahpuineasetguin, ja leat oahppan sámegielat buohccidivššárat.
Dušše 24 hearggi leat kvalifiseren iežaset finálii . 
Almmolaš statistihkaid mielde barge ovcci nissonolbmo iežaset jámas Japanas 1998:s . 
Máze hárjeheaddji , Aslak Anders Tornensis , logai iežas duhtavažžan go juohkit šadde čuoggáid Hámmárfeastta 2:in. 
Son lea juo vuorrasit beallái , 84-jahkásaš , muhto dovdá iežas nuorran dego giđđarássi . 
Presideanta Nystø lohká fas iežas duhtavažžan go Arktalaš Ráđđái juolluduvvo 250 000 ruvnnu . 
Aarebrot maiddái dutkkai Sámedikke jienasteddjiid Sámedikke vuosttaš válggas 1989:s , ja lohká iežas dárkilit čuvvon mielde Sámediggeválggain dan rájes . 
Riikkabeaiveválggain válljejuvvojit 200 riikkabeaiveáirasa daid evttohasaid joavkkus, geaid bellodagat ja jienasteaddjijoavkkut leat ásahan evttohassan.
1880 bagadusa mielde galggai buot báikkiin dárogiella oahpahusgiellan dáru, sámi ja látti mánáide, ipmirdežže dal mánát dárogiela dehe eai.
Siemens mobiltelefuvdna láhppon Rypai bearj. Čoahkkin lea bearj. dii. 11 - 16.
Telefuvdna lea du.
Wiig lea riegádan jagi 1949 ja lea cand. jur. oahpu čađahan Oslo universitehtas.
Wiig lea cand. mag. oahpu čađahan.
Wiig lea cand.mag. oahpu čađahan.
Gielddalága § 60 nr. 3 vuođul lea ráhkaduvvon registtar.
Mas Čáhkalakkisvári (anárašg. Čáháligvääri ) namma boahtá?
Terje Tretnes lea dovddahan iežas lagabus NSR go Bb. Vibeke Larsen ii jurddaš nie.
1900-logu álggu rájes lea universitehtain leamaš dálá grádavuogádat , mas leat vuođđofága, gaskafága ja váldofága ja grádat nugo cand.mag. ja cand.real. Dan sadjái galget dál šaddat riikkaidgaskasaš grádat Bachelor (BA) ja Master MA).
Son gearggai cand.mag. 1985, čuovvovaš fágain:
Semináras ságastallá earret eará dáiddadiehtaga cand.philol. Hanna H. Hansen sámi dáiddapolitihka ja dáiddalaš prošeavtta birra.
Muitalan máinnasteami birra, muitala Burman, geas dál lea gráda cand.philol. Ovddit duorastaga lei universitehtas loahpahanseremoniija.
S ámi Giellaguovddáža 2000 jahkedieđáhus. ¶
2000 giđa ledje 1,8 virggi. Dás lea: ¶
1,8 virggi Sámi Giellaguovddáža bargguide. ¶
Nubbi dain bargiin lei gaskaboddosaš virggis, go nubbi fásta bargis lei virgelohpi. ¶
2000 čavčča ledje 2 virggi Sámi Giellaguovddáža bargguide, muhto máiddái nubbi fásta bargi manai virgelohpái. Ii lean vejolaš fáhttet gelbbolaš olbmo virgái. Giellaguovddáža gaskaboddosaš bargi lea nappo bargan okto. Sus lea gaskafága pedagogihkas ja sámegielas, oahpaheaddjeallaskuvla ja dasa lassin máŋggakulturpedagogihkka ja dárogiella nubbegiellan. ¶
Iežá bargit 2000:s: ¶
Nelle Olsen, Harry Solhaug, Mary Mikalsen Trollvik  ja Kasper Elvenes lohke ságastallamiid kasehttii. ¶
Odd Solberg fuolahii jietnateknihka báddema oktavuođas. ¶
Hildur Larsen oahpahii  eahketgurssa Návuonas. ¶
Leat bálkáhan 4 báikálaš instruktevrra giellalávgumiidda ja intensiivvagurssaide. ¶
Kjellaug Isaksen lea sárgon ja lea oahpahan intensiivvagurssa ja giellalávguma. ¶
Elisabeth Johansen lea bargan geassebargin njeallje vahku. ¶
Lene Antonsen lea oahpahan intensiivagurssas iežas virgelohpeáigodagas. ¶
Sauli Guttorm lea oahpahan intensiivagurssas ja jorgalan. ¶
Klemet Anders Sara lea oahpahan intensiivvagurssas. ¶
Maarit Magga lea oahpahan  giellálávguma iežas virgelohpeáigodagas. ¶
Bargit leat leamaš: ¶
Lene Antonsen (virgelohpi 20.8.00 rájes) ¶
Elisabeth Johansen, suoidnemánus ¶
Siri Broch Johansen ¶
Maarit Magga (virgelobis) ¶
Instruktevrrat leat leamaš: ¶
Inger Ellen Baal, lávustallan , málesteapmi ¶
Oliva Nilsen, suidnen, njuovvan,ullobargu, márfun ¶
Harry Solhaug, guollebivdu, fiervávázzin ¶
Mary Mikalsen Trollvik, garpen, málesteapmi ¶
Sámi Giellaguovddáža stivrenjoavkkus leat leamaš ¶
Kristin Vatnelid Johansen (jođiheaddji), Øyvind Rundberg ja Åge B. Pedersen. ¶
Várrelahtut: Bjørn Inge Mo, Sissel Gamst ja Liv Rundberg. ¶
Stivrenjoavku doalai guokte čoahkkima 2000:s, 8.6. ja 24.10. ¶
Mis lea kantuvra golmmain čállinsajiin ÁJA - Sámi guovddážis. Kantuvra doaibmá bures, muhto go mis lassánit doaimmat dađistaga, de lea oktasaš kantuvra gárži. Mii dárbbašivč-čiimet guokte sierra kantuvrra go lea muhtumin dárbu sárdnut gussiiguin dahje telefovnnas ráfis. Goalmmat bargosadji ii leat dohkkalaš ollesáigebargui. Ii leat doarvái áibmu kantuvrras golbmasiidda, ja goalmmat bargosadji lea muđui hui gárži. Muhto lea dohkkalaš oasseáiggebargui. ¶
Dárbbahivččiimet albma vuorkká. Mis leat ollu reaiddut ja biergasat, ja muhtin dain billašuvvet min dálá vuorkkás, mii lea vuojadanlanja bálddas. Doaivut ahte beassat atnit oasi ođđa vuorkkás maid ÁJA ja Riddu Riđđu Searvi leat ráhkadeamen boares hárjehallanlatnjii. ¶
Leat hui duđavaččat ođđa oahpahuslanjain, mii válbmanii guovvamánus. Atnit lanja buot min dábálaš oahpahussii. ¶
Eat leat doallan eahketgurssaid Gáivuonas jagi 2000:s, eat leat nappo atnán lanjaid Ruollaluovttas dahje Dálošvákkis. ¶
Mearkkaša olu midjiide gullat ÁJA-birrasii. Ovttasbargat maiddái iežá institušuvnnaiguin mat gullet ÁJA-guovddážii. Gievkkan lea deaŧalaš go lágidit čoahkkimiid ja semináraid. ÁJA-guovddáža iežá bargit leat mávssolaččat midjiide báikkálaš máhtuset dihte. ¶
Maiddái dalle go mii lágidit gurssaid, lea deaŧalaš ahte leat sámegielat bargit ÁJA-guovddážis. Lunddolaš sámegielat biras nanne oahpahusa. Jáhkkit ahte ÁJA lea várra áidna sámegielat arena Davvi-Romssas priváhta siiddaid olggobealde, ja lea arena gos maiddái “ođđa” sámegielagat besset searvat. ¶
Praktihkálaš oahpahussii láigohit lanjaid doppe gos heive, omd. duodjeservviin. Mii atnit maid skuvlagievkkaniid jnv. Dát doaibmá oalle bures. Danne go deattuhit lávdadit fálaldagaid (min vuođđojurdda lea addit fálaldaga báikkis gos oahppit orrot), de eat leat dán rádjái áŋgiruššan oažžut iežamet duodjelanjaid. ¶
Bálvalusat suohkanii: ¶
seminára mánáidgárdebargiide 2-3/3 Ája- Sámi Guovddáža oahpahuslanjas. Dan oktavuođas ráhkadeimmet giellamateriálaid mánáidgárddiide. ¶
seminára buot oahpaheaddjiide 15/3 Servodatviesus Dálošvákkis. ¶
seminára DRO-bargiide 13-14/3 Ája- Sámi Guovddážis. ¶
sámegiel fálaldat buhcciid siiddas 2000 giđa oktii vahkkui. ¶
jorgaleamit ¶
dulkanrustega láiggoheapmi ja hálddašeapmi ¶
láiggohan lávuid, duljjiid, gádjunliviid jnv. ¶
girjeluoikkaheapmi ¶
giellačoahkkaneapmi plánejuvvon ođđajagemánus DRO-ossodaga bargiide geat juo máhttet veaháš sámegiela. Rihtuvára geažil ii šaddan. ¶
plánen sámegielat doaimma dáiddáčájáhussii mii lei Dálošvákkis. Doaibma livččii sámegielat mánáide. Ii šaddán rihtuvára ja giddejuvvon E6-bálgá geažil. ¶
dulkan Nuoraid Kultordeaivvadeamis. Lei erenoamaš dulkan, veaháš suohtaslágán. Lihkosmuvai erenoamaš bures, bođii maid ovdan ahte eanáš váhnenbuolvva olbmot ipmirdit viehka ollu sámegiela. ¶
lávlunjoavku. Mis lei ovddasvástádus sámi lávlunjoavkku ovddas giđđat. Lágideimmet dán oktavuođas lávlunseminára Terje Ahoin 12.-13.5. Lei maid sierra fálaldat mánáide. Lávlunjoavku lei maid oassi stuorat koaras mii lágidii musihkarohkosbottu “Biellošuoŋat vádjoleamis” . “Biellošuoŋat..” lea lágiduvvon Runášši girkus DNR-00 oktavuođas, ja Gáivuona girkus bismagalledeami oktavuođas. ¶
go Skániid sámegielohppit bohte Olmmáivággái vuosehit iežas teahtera  3.5., ovttasbarggaimet Olmmáivákki skuvllain guossuhit sin ja lágidit teahterdoalu. ¶
ráhkaheimmet Čáhppoha kártta sámi báikenamaiguin Olmmáivákki skuvlii ovttasráđiin Harry Solhaugain. ¶
leat bagadan rávesolmmošbáhtareddjiid oahpaheaddji, ja oahpaheaddji lea maid atnán min reaidduid ráhkadit oahpponeavvuid.  Mii ges leat oahppan sus juoida. ¶
Sámegielgurssat suohkana bargiide ja iežá berošteddjiide: ¶
Intensiivagursa "Joatkka" 27.3.-2.6.00, 200 dii. 5 oasseváldi, okta lei suohkanbargi, guokte iežá orruba suohkanis. Buohkat čađahedje joatkkaskuvlla C-giella eksamena. ¶
2-vahkkosaš intensiivagursa olbmuide geat máhttet olu sámegiela (giellalávgun) ¶
3.-14.7, 60 dii. 6 oasseváldi, ii oktage suohkanbargi. ¶
2-vahkkosaš intensiivagursa olbmuide geat máhttet olu sámegiela (giellalávgun) ¶
4.-15.9, 60 dii. 6 oasseváldi, golmmas ledje suohkanbargit. ¶
Intensiivagursa "Álgu" 16.10.- 8.12.00, 200 dii. 6 oasseváldi, njealjis ledje suohkanbargit. ¶
Eahketgurssat: ¶
Joatkkagursa Buvrrovuonas, álggii golggotmánu -99, loahpahuvvui njukčamánus. su. 6 oasseváldi. ¶
Sámegiel lohkanbadjeoahppu ¶
Leat maŋimuš jagiid ávžžuhan rávisolbmuid geat čuvvot min sámegielgurssaid, čađahit joatkkaskuvlla C-giella-eksamena. Boađus lei ahte máŋggas hálidedje álgit lohkanbadje-ohppui. Dađibahábut eat fidnen Sámi Allaskuvlla eatge Romssa Universitehta álggahit lohkanbadjeoahpu, nu ahte Sámi Giellaguovddáš álggáhii lohkanbadjeoahpu ovttasbarggus Sámi Oahppolávdegottiin. SOL lei bargoaddi ja oaččui doarjaga GOD:as ja Gáivuona suohkanis. Sámi Giellaguovddáš fuolahii hálddahusa ja čuovvuleami iežas ressurssaiguin, ja Romssa Universiteahtta lei fágalaš ovddasvástideaddji. Vuosttaš čoahkkaneapmi dollui 26.-28.11.99. Loahpaeksamen lei 20.11.00. 16:s oassálaste osiid oahpahusas. Čiežas heite. Eatnašat dain vigge lohkat lohkanbadjeoahpu seammás go barge olles virggis, ja sii vásihedje ahte šattai menddo gáibideaddji. Ovccis dieđihedje eksamenii, gávccis geahččaledje ja čiežas cevcce buriin bohtosiiguin. ¶
Lohkanbadjeoahpu oktavuođas doalaimet maid čállingurssa daidda geat dárbbašedje hárjehallat čálit sámegillii. Gursa lágiduvvui ođđajagemánus ja guovvamánus, guokte beaivvi juohke háve. Ledje oasseváldit Gáivuonas ja muhtun iežá suohkanis. ¶
Fálaldagat vuođđoskuvlla sámegielohpahusa ektui: ¶
Vánis olmmošlaš ressurssaid dihte divttiimet skuvllaid sámegieloahpaheaddjiid ieža lágidit muhtun gielladoaluid -00 čavčča. Dušše Olmmáivákki skuvlla oahpaheaddjit ahtánušše fálaldaga. Mii mávššiimet čuovvuvaš doaluid: ¶
Vuotnabivdu ja guliid vuoššan - Harry Solhaug lei báikálaš instruktevra, Siri-Janne Koht lei ovddasvástideaddji oahpaheaddji. ¶
Ullobargu ja rátnogođđin - Oliva Nilsen lei báikálaš instruktevra, Sauli Guttorm lei ovddasvástideaddji oahpaheaddji. Doallu lei oassi vuođđoskuvlavahkus. ¶
Suidnen - Oliva Nilsen lei báikálaš instruktevra, Siri-Janne Koht lei ovddasvástideaddji oahpaheaddji. ¶
Dasa lassin lágideimmet gielladoalu Olmmáivákki skuvlla sámegielohppiide duodjesearvvedálus 23.-24.3. ¶
Gáivuona suohkan lea ožžon doarjaga Stáđa Oahpahuskantuvrras lágidit FOU-prošeavtta. Sámi Giellaguovddáš lei prošeaktajođiheaddji giđđat, guokte sámegieloahpaheaddji Olmmáivákki skuvllas oassálastiiga 13 ohppiineaskka. Ulbmilin lei oažžut vánhemiid eanet doarjut mánáid giellaoahppama. Skuvla háliida joatkit prošeavtta, ja lea jearran giellaguovddážis veahki, muhto vánis olmmošlaš návccaimet geažil eat leat sáhttán joatkit dan barggu. ¶
Giđđat ledje dakkár doalut prošeavtta oktavuođas: ¶
3-beaivvásaš mátki Romssa Sámeskuvlii njukčamánus. Ledje máŋgga váhnema fárus, eai gaikkat lean mielde olles mátkkis. ¶
Guokte-beaivvásaš doallu Olmmáivákkis prošeavtta ohppiide ja Romssa Sámeskuvlla ohppiide 5.-6.6. Okta váhnenpára oassálasttii obba áiggi, máŋgga iežá ledje mielde eahkedis. ¶
4 fáddáčoahkkima vuođđoskuvlla sámegielohpaheddjiiguin, 3 giđđat ja 1 čakčat. ¶
Lene logaladalai Olmmáivákki skuvlla oahpaheaddjiide Wales/Cymru birra, maŋŋá go lei leamaš vahkkosaš giella-mátkkis doppe. Fálaldat manai buot skuvllaide. ¶
Plániimet 3-beaivvásaš skuvlamátkki Mázii Dálošvákki nuoraidskuvlla sámegielohppiide. Mátki livččii geassemánu álggus. Skuvla celkkii eret mátkki. ¶
“Joatkka” oktavuođas bohte guossit Sámi Oahpahusguovddážis Anáris 16.-19.5. Mis lei prográmma mas min rávis oahppit ledje ovttas singuin: oahpisteapmi, liidnabivdu, guolleslájaid dovdat, fiervvás vázzit ja váras guliid vuoššat. Oahppit ledje dáppe 17/5, ja vásihedje Norgga iešvuođa beaivvi doaluid. Válddiimet maid sin mielde Čelui, go suomabealolbmuide lea mearragátti luondu hui erenoamaš. ¶
Mii vulggiimet ges Anárii vahku maŋŋil, 22.-26.5. Mátkki oktavuođas finaimet maid Kárášjogas ja Guovdageainnus oahpasnuvvat sámi ásahusaiguin. ¶
Sámegielfálaldat mánáidgárddiin: ¶
Ođđajagemánus ráhkadeimmet sátnelisttuid giellapedagogalaš neavvuide maid Goržži mánáidgárdi lei ráhkadahttán. Guovvamánus geavaheimmet olu áiggi ráhkadit giellapedagogalaš materiálaid mánáidgárddiide, go 2-3.3. doalaimet giellaseminára mánáidgárdebargiide. Geahččaimet girjjiid, spealuid ja iežá materiálaid mat gávdnojit mánáidgárddiide. Sire logaldii giellaovdaneami birra, ja gaikat lávlo máŋgga sámegiel lávlagiid, stohke ja hárjehalle velá boradettiin sámástit. Ráhkadeimmet ressursapearpma juohke mánáidgárdái lávllagiiguin ja hoahkamiiguin, maid doaivvumis atnet viššalit. ¶
Eat leat doallan máinnásbottuid mánáidgárddiin dan jagi. Lea jurdda ahte mánáidgárdebargit ieža galget ovdanit giellafálaldagaid maŋŋá go leat oassálastan min seminára. Vikkaimet čuovvolit, muhto ledje ollu iežá barggut mat bohte ovdal. Čakčat eai lean muđuige olmmošlaš návccat mis, muhto leat veaháš oassálastan mánáidgárdebarggu liikká, gč. iežá saji dieđáhusas. ¶
Iežá doalut: ¶
Riddu Riđđu-festivála oktavuođas fálaimet mánáidbottu golbma beaivvi maŋŋálaga Goržži Mánáidgárddis, 19.-21.7. Fálaldat leai rabas buot berošteddjiide, muhto lei oaivvilduvvon mánáide geat ledje vuollil skuvlaagi.  NRK Sámi Radio filbmii mánáid TV:i, nu ahte dál leat oidnon TV:s maid. ¶
Davvi-Norgga Riemuid 2000 (DNR - 00) oktavuođas ráhkadii ja oahpahii Sire 10-minuvttasaš sámegielgurssa. Gurssa ulbmil lea  dahkat sámegiela suohttasin dárogiellagiidda, vai sis saddá miella oahppat eanet. Oallugat oassálaste, sihke mánát ja rávisolbmot Davvi-Romssas ja muđui Norggas. (Olles dánsunjoavku Oslos čađahii gurssa, ja ráhkadedje velá teahterbihtá sámegillii maŋŋá, maid nekte ustibiidáseaset eahkedis!) ¶
Fálaimet giellalávguma muhtin Romssa suohkana skuvllaid mánáide  22.-24.5.00. Sii ledje dáppe moadde beaivvi ja oassálaste iešguđet doaimmaid. Fáttát ledje: Fiervvás, bivdit stávrráin, čoallut ja vuoššat guoli, duhppet, láiggi báidnit šattuiguin, mearrelottit ja guolleslájat. Leimmet velá plánen vuolgit Miessegiedái, muhto eat beassan dohko go E6-bálggis Biertavárrái lei giddejuvvon riđu geažil. Leat ráhkadan sierra raportta doaimmas. ¶
Iežá barggut: ¶
Leat heivehallan eanet spealuid sámegieloahpahussii ja ovttasbarggus sámegieloahpa-heddjiiguin geahčaladdan daid skuvllas. ¶
Leat ráhkadan moadde “luondobálgá” , ea.ea. ovtta mii heive geavahit Miessegiettis. ¶
Leat oastán eanet girjjiid ja registreren ovddeš GSN čoakkáldaga, man mii dál hálddašit. ¶
Leat bargan tearbmabarggu Davvi-Romssa Dávvirvuorkái. ¶
Leat jorgalan/heivehan eanet mánáidgirjjiid gáivuonsuopmanii. ¶
Leat rievdadan/buoridan gursačoakkáldagaid "Álgu 1" , "Álgu 2" ja "Joatkka" . Leat maid ráhkadan gursačoakkáldagaid min giellalávgumiidda. Čoakkáldagain leat min oahpahanvuogit vuođđun (gulahallanvuohki), ja leat hui čadnon báikálaš kultuvrii. ¶
Leat ráhkádan kasseahta “Joatkka” -gursii.Prošeakta ii áibbas lihkkostuvvan, go báddema jietnadássi ii lean doarvái buorre. ¶
Leat jorgalan duollet dálle Oadjokantuvrra ovddas, go sis váilo siskkildas jorgaleaddji. ¶
Leat lohkan korrektuvrra ja veaháš jorgalan Riddu Riđđu-festiválii. ¶
Leat jorgalan Davvi Norgga Riemuide, mas Davvi-Romssa lei markerenguovlu. Jorgaleimmet maid kataloga váldočájáhussii, mas njeallje olmmáivátdáiddára čájehedje dáiddádeaset. Sire dulkkui bivttasčájáhusa maid markerenguovlu lágidii. Lei maid jearaldat dulkot iežá doaluin, muhto ii lean astu. ¶
Siri doalai ovtta skuvlabeaivvi ohppiide Ráissá Joatkkaskuvllas ovttasráđiin oahpaheaddjiinis Idar Pederseniin 9.6. Harry Solhaug veahkehii maid. ¶
Lene lágidii doalu sámi giela ja kultormuittuid birra Sámi Kultormuitoráđi bargisemináras 15.6. ¶
Sire logaldii oahpaheaddjesemináras Romssas 21.-22.3. ¶
Leat oastán dávviriid ja oahpponeavvuid: goarrunmášiinna, duljjiid, gádjunliviid, girjjiid, snihkkehan stuorra girjeildu. ¶
Lene lei vahkkosaš oahppomátkkis Walesas/Cymrus. Sámi Allaskuvla lágidii mátkki guovttegielatvuođastudeanttaide muhto lei bovden giellabargiid maid mielde. Mátkkis gehčče mo Cymrus oahpahit cymrugiela mánáidskuvlla rájes gitta allaskuvlla rádjái. ¶
bovddiimet gursaoahpaheaddjigursii olbmuid geat sáhttet oahpahit sámegiela Giellaguovddáža ovddas iežá suohkaniin. Sáddiimet bovdejumi čieža sámiid searvái. Ii oktage váldán oktavuođa minguin, nu ahte gursa ii šaddan. ¶
Logaldallamat/čoa hkkimat: ¶
Sire doalai sáhkavuoru Tromsa Filkagirjeráju seminára mánáidgirjjálašvuođa birra Romssas 5.10. Sáhkavuoru namma lei ”Masa giellamielbargi atná girjjálašvuođa, ja govt?” ¶
Sire oassálasttii Giellagiella forum čoahkkima Kárášjogas 15.11. Gáivuona suohkana bealis lohpidii doallat boahtte čoahkkima 2001 giđa. ¶
Mali presideantta roavva ja historjáprofessor madam Bo Konarè finai Gáivuonas 18.10. Lene ráhkadii prográmma Olmmáivátdoaluide, ráhkadii ja čájehii čájáhusa min birra madan Konarèi . Sire lávllui báikálaš salmmaid, ja oahpahii veaháš sámegiela birra min klássalanjas. “Álgu” -gurssa oahppit oassálaste maid, ja lávlo madam Konaréi. Giellaguovddáš lea ožžon filmma dán dáhpáhusas. ¶
Mánáidgárdeseminára Kárášjogas 11.-12.10. Sire oassálasttii ovttas Gáivuona mánáidgárdebargiiguin ja bajásšaddanhoavddain. Sámi Allaskuvlla lektor Elisabeth Utsi Gaup logaldalai mánáid giellaovdanahttima birra, ja buvttii ovdan ovdamearkkaid mo sáhttá bargat giellaovdanahttimiin. Son válddii vuođđun siseatnan-diliid. Deanu gieldda bealis čilgii Hilly Sarre mo doppe lea bargan ovdánit sámegiela geavaheami mánáidgárddiin gos lea dárogiella váldogiellan. Sii ledje ea.ea. álggáhan váhnenprošeavtta maid váhnemat ieža stivrejit vuoruid mielde. Kjersti Schanke logaldii olgguldas sámi kulturmearkkaid birra. Son fidnii ovdan man dehálaš lea ahte mánát bajasšaddadettiineaset oidnet sámi huksenmálle ja sámi biergasiid, vai dovdet sámi kultuvrra ealás oassin eallimisteaset. Asle Tveitnes čilgii Jeaggeduohkin- prošeavtta birra, mii lea juste dakkár ahte viggá dahkat dološ mearrásámi huksenvieru oassin mánáid árgábeaivvis. ¶
Beasaimet maid fitnat Kárášjoga gieldda mánáidgárddiid geahččat, sihke siste ja olggobealde. ¶
Seminára maŋŋá oassálasttii Sire Goržži Mánáidgárddi bargičoahkkimis, gos hálešteimmet seminára, buohtastahtiimet vásáhusaimet mánáidgárddiid galledeamis ja digaštalaimet govt ovddidit sámegiela ja kultuvrra ovddosguvlui. Dan maŋŋá lea Goržži mánáidgárdi jođihan prošeavtta Riebangárdemánáiguin, man ulbmil lea hukset sámegielat arena mánáide. ¶
Prošeakta árvvoštallo fargga. ¶
Statens Utdanningskontor i Troms lea jearran Siri logaldit min prošeavttaid ja bargguid birra, muhto ii heiven oassálastit min bargodili dihte. ¶
Sámi Giellaguovddáža ávdnasat mat sáhttet leahkit ávkin sihke skuvllaide ja mánáidgárddiide: ¶
Girjjit - sáhttá daid luoikat, dahje geahččat. ¶
Girjjážat, čoakkáldagat jnv. sámi fáttáin duogážin oahpaheaddjái. ¶
Spealut ja oahpahanávdnasat. Mii dađistaga ráhkadit oahpahanávdnasiid iežamet gurssaide gulahallanvuogi vuođul. Mii diktit iežáid kopieret materiálaid. Ja mii oahpahit daid geavahit, jus lea dárbu. ¶
Sámi tearpmat: suopmansánit Gáivuonas, vuotnaguolásteapmi, lottit, duodji ¶
Lávlagat, hoahkamat. ¶
Su. 2.500 báikenama Gáivuonas. ¶
Biergasat nugo: Ođđaáigásaš ja árbevirolaš lávut, duoljit, dollabáhti, gádjunliivvet j.ea. ¶
OVTTASBARGU IEŽÁ ÁSAHUSAIGUIN ¶
ÁJA - Sámi guovddáš ¶
Nu mo leat juo namuhan, lea mávssolaš ja deaŧalaš midjiide leahkit oassin ÁJA - guovddážis. Dáppe leat iežá sámegielhállit, ressursaolbmot geaiguin ovttasbargat geavatlaččat, ja lea álkit midjiide čađahit doaimmaimet go leat vejolaš ovttasbargoguoimmit sadjosis. ¶
ÁJA gievkkan lea maid deaŧalaš go lágidit čoahkkimiid ja semináraid, ja ÁJA-guovddáža iežá ásahusa bargit leat mávssolaččat midjiide maid báikálaš máhtuset dihte. ¶
Sámi Oahppolihttu ¶
SOL lea mielruhtadeaddji buot min gurssaide. Mis lea buori ovttasbargu, ja lea mávssolaš midjiide atnit oahppolihtu - dalle mii leat maid oassin stuorát sámi oahpposervodagas. ¶
Romssa Universitehtta ¶
Romssa Universitehtta lei fágalaš ovddasvástideaddjin ja bagadallin go lágideimmet sámegiel lohkanbadjeoahpu dáppe. ¶
Riddu Riđđu Searvi ¶
lea -girjji váldodistributevra. Riddu Riđđu festivála oktavuođas fálaimet sámegielat mánáidbottuid. Leimmet plánen váhnengurssa, muhto ii šaddan. Geahččalit fas lágidit jagi 2001:s. Veakehit maid RRS veaháš giellabargguin. ¶
Duodjesearvvit ¶
Leat duodjeservviid viesuid láigohan doaluid ja oahpahusa oktavuođas. Jagi 2000:s leat leamaš doalut dušše Olmmáivákkis. Leat maiddái diŋgon ja oastán girjjiid Olmmáivákki Duodjesearvvi bokte. ¶
Davvi-Romssa dávvir-vuorkká Gáivuona ossod at ¶
lea stuora ávkin midjiide. Geavahit Miessegietti mearrasámedálu giellagurssaid oktavuođas ja maiddái fálaldahkan skuvlaohppiide. Leat bargan veaháš tearbmabarggu sin ovddas ja jearahallan informánttaid manin muhtun biergasat gohčoduvvojedje sámegillii dáppe Gáivuonas. ¶
Iežá giellaguovddážat ¶
Mii doallat oktavuođa singuin ja lonohallat jurdagiid ja dieđuid. Eat leat nagodan doallat nu lagaš oktavuođa go ovdal, muhto doaivvumis buorrána 2001:s. ¶
Ovttasbargat eanemus Sámi Oahpahusguovddážiin Anáris, go lávet juohke giđa fitnat doppe ohppiideametguin, ja sii ges lávejit dáppe fitnat (Gč. iežá saji dieđáhusas). ¶
Sámi Giellaráđđi juolludii 400.000 ru. prošeaktaruhtan midjiide. 2001 rájes lea dát fásta juolludeapmi. ¶
Gáivuona suohkan lea máksán 313 000,- ru. guovttegielatvuođaruđain (1.1831.) Suohkan máksá juohke jagi 250 000,- muhto mávssii maŋŋá 63 000,- lassin gokčandihte vuolláibáhcaga min bušeahttas. ¶
Ovttasbargu Sámi Oahppolávdegottiin (SOL) ja ruhtadoarjja sis gurssaide (37 000,-) dahká vejolažžan bidjat nu olu návccaid rávisolbmuid oahpahussii go leat dahkan. Geavahit ovtta bargojagi rávisolbmuid giellaoahpahussii. ¶
Mii leat dinen veaháš (su. 8 000,- ) giellabarggus man ovddas leat ožžon mávssu. Dasa lassin leat vuovdán gursaávdnasiid ja girjjiid gursaoasseváldiide. ¶
Leat oppa áigge heivehallan doaimmaid ja fálaldagaid min ruhtadillái. ¶
Mis leamaš viehka buorre ruhtadilli 2000:s, muhto lea danin go lea leamaš vakánsa virggis ja váilevaš olmmošlaš návccat. Go doaimmat unnot, buorrána ruhtadilli - dakkár dilli eat sáva joatkit boahtte jagi. Mii háliidit olbmuid virggiide, ollu doaimmaid, ja gáržžibut ruhtadili (muhto sávvámis doarvái ruđat). ¶
Leat maiddái dán áigodagas vuoruhan rávisolbmuid sámegieloahpu danin go rávisolbmuid máhttu lea dego geađgejuolgin servodagas gos áigu hukset mánáid máhtu. Eanaš gursalaččat leat váhnemat. Lea deaŧalaš oahpahit maid “mánáidkultuvrra” gurssain. Buohkat geat ohppet sámegiela, sáhttet maid oahpahit giela mánáide. ¶
Go olbmot čađahit min gurssaid ja jovdet C-gielladássái, de muhtumat hálidit joatkit. Dát mearkkaša ahte ovttasbargu allaskuvllain/universiteahtain lea deaŧalaš. Dál mii leat ieža čađahan sámegiela lohkanbadjeoahpu, muhto lea lunddolaš ahte Sámi Allaskuvla dahje Universitehta dahká dan. Ja lea deaŧalaš ahte mii diehtit goitge jagi ovdalgihtii goas diekkár fálaldat boahtá Gáivutnii nu ahte sáhttit heivehit min giellagurssaid dasa. Dien láhkai allaskuvla/universitehta hahká ođđa studeanttaid, Giellaguovddáš hahká ohppiid gurssaide ja obba guovlu oažžu eanet sámegielat oahpaheddjiid, mánáidgárdebargiid, dearvvašvuođa-bargiid jnv. ¶
Leimmet mearridan geavahit návccaideamet mánáidgárddiin. Mánáidgárddit leat hui deaŧalaš giellaarenat, ja mii geahččalit bagadit ja veahkehit mánáidgárddiid ovddidit sámegielgeava-heami. Fálaimet geavatlaš seminára daid mánáidgárdebargiide geat barget gielladoaimmaiguin. Čuovvuleimmet barggu muhtun vearde giđđat, muhto čakčat šattai dannai barggu váttis čuovvulit váilevaš olmmošlaš návccaid geažil. ¶
Lea deaŧalaš ahte mánáidgárddit ovttasbargat minguin dainna ulbmilin ahte šaddat iešheanalaččat sámegiela ja -kultuvra fálaldaga ektui. Oaidnit ahte mánáidgárdebargiid gelbbolašvuohta sámegiela ja sámiid áššiid ektui, lea buorránan, vaikko eai vuos nákce iešheanalaččat fállat stáđis giella- ja kultordoaimmaid buot mánáidgárddiin. Lea maid movttiidahtti ahte mánáidgárdebargit oassálastet giellagurssaid. ¶
Muhtun áigodagain lea masa buot min bargonávccat čadnon oahpahussii (gurssaide), muhto iežá áigodagain sáhttit álkibut bidjat návccaid iežá doaimmaide. Mii sáhttit čáhkáhit unna bargguid, muhto mii fertet plánet guhkes áiggi ovdalgihtii jus leat sávaldagat mat gáibidit stuora návccaid mis. ¶
Sámi Giellaguovddážis barggut eai leat áibbas dábálaš barggut, ja ođđa bargit dárbbašit min oahppat pedagogálaš vugiid ja erenoamážit oahpásmuvvat báikái: Govt sáhttit atnit olbmuid ja vejolašvuođaid mat leat dáppe. Dát máksá ahte jus bargit molsašuvvet ilá dávjá, de gehnohuvvet giellaguovddáža bálvalusat. Ja go molsašuvvet bargit, de lea hui deaŧalaš ahte ođđa bargi álgá ovdal go ovddeš bargi heaitá, nu ahte oažžut kontinuitehta barggus. Min bargovuohki lea váttis oahppat teorehtalaččat, lea nu olu maid ferte njulggestaga vuosihit ođđa bargái. ¶
Sámi Giellaguovddáš vásiha eanet aht eanet ahte lea dovddus ja gudnejahttojuvvon suohkana siste ja olggobealde. Dán jagi mis leat leamaš gursaoasseváldit ee. Málatvuomis, Romssas, Návuonas, Guovdageainnus, Porsáŋggus, Ráissas, Kárášjogas, Čáhcesullos, Omasvuonas, Suomas, Ruoŧas ja Nederlánddas. Min leat maid dáhtton logaldallat min oahpahanvugiid ja giellabargguid birra. ¶
Min sámegieloahpahus rávisolbmuide dahká ovtta bargojagi. Báhcá unnán áigi hálddahussii maŋŋil go leat geargan buot iežá bargguiguin (giellafálaldagat). Diehtit ahte sáhtášeimmet dahkat eanet jus livččii eanet áigi vuolggahit prošeavttaid, ohcat doarjaga ja čuovvulit daid. Muhto min čuolbma lea ahte lea váttis háhkat olbmuid geain lea diekkár gelbbolašvuohta maid dárbbašit go galgat čađahit prošeavttaid, ja maŋŋá go vuođđoskuvlaoahpaheddjid bálká lassánii mealgat, eat sáhte man ge lahkái gilvalit vuođđoskuvllaiguin bargomárkanis. Hálddašanbargu borrá min áiggi ja návccaid. Háliidivččiimet atnit eanet áiggi geavatlaš giellabargui. ¶
Earret eará giellaguovddáža doaimmaid bokte lea Gáivuonas muhtun muddui bissehan giella-jápmima. Seammás oaidnit ahte unnán lea dáhpáhuvvan iežá Davvi-Romssa suohkaniin. Buorre muddui gáivuotnalaččat oahpahit sámegiela iežá suohkaniin, masa buohkat leat leamaš mielde min gurssain/seminárain. ¶
Olmmáivággi 31.01.01 Siri Broch Johansen, ¶
gaskaboddosaš giellamielbargi ¶
Sámi Giellaguovddáža 2000 jahkedieđáhus ¶
Sámedikki dievasčoahkkin Čoahkkingirji 02/2013 ¶
Ávjuvárgeaidnu 50, N-9730 Kárášjohka Telefon +47 78 47 40 00 ¶
Telefaks +47 78 47 40 90  samediggi@samediggi.no www.samediggi.no ¶
Áigi:   3. – 7.06.13 Báiki:   Kárášjogas ¶
Áššelistu ¶

I  Mildosat ¶
Nr  Beaivi Geas/Geasa Namahus ¶
Áirras Raimo Valle,  BB:a sámediggejoavku Sámi regiovdna ¶
Áirras Trond Are Anti, NSR/SáB Sámediggi ávžžuha fas bidjat johtui 5 km ráji siseatnanbivdui Finnmárkkus      Áirras Silje Karine Muotka, NSRa sámediggejoavku Sámediggi ferte bidjat johtui doaibmabijuid sihkkarastindihti guollevuostáiváldima    Áirras Ann- Mari Thomassen, NSRa sámediggejoavku Sámediggi ii ávžžut seismihkkabáhčima ja oljobohkama Lofuohtas, Viestterállasis ja Sáččás    Áirras Ronny Wilhelmsen ja Geir Johnsen, BB:a sámediggejoavku ¶
Oahpahusfálaldaga nannen mearrasámiide. ¶
Áirras Anne Helen Moeng Saari, BB:a sámediggejoavku “Sámi ráđđi doaimmashehttejuvvon olbmuid várás” ásaheapmi    Áirras Sten Jønsson, BB:a sámediggejoavku  Gáiddusoahpahus ¶
Áirras Laila Susanne Vars, Árja sámediggejoavku Riekteveahkkekantuvra Sis- Finnmárkkus ¶
II  Evttohusat ja mearkkašumit ¶
Evttohus 1, áirras Raimo Valle, Bargiidbellodaga sámediggejoavku ¶
Sámi regiovdna ¶
Sámediggi oaidná dárbbu nannet geográfalaš dimenšuvnna sámepolitihkas. Iešguđet servodatáššiin oaidnit mii ahte hálddahuslaš juohkimat ja nuppástuhttimat, ásaheamit ja heaittiheamit čálgofálaldagain, čuhcet bálvalusfálaldagaide sámi álbmogis. Dávjá ii leat sámi dimenšuvdna vuođđun dákkár rievdamiidda, dain lea vuolggasadji eará dárbbuin servodagas. Sámedikkis váilu, earret iežas doaibmi ortnegiid, ollislaš geográfalaš lahkoneapmi dievaslaš bálvalusfálaldagas sámi álbmogii. Lea dárbu ovdánahttit regiovnnaid gos sámi giella, kultuvra ja ealáhusat leat guovddážis.  Dál lea áigi guorahallat sámi regiovnna vuođu, mas vuolggasadji erenoamážit lea geahčadit almmolaš čálgofálaldagaid ollislaš oktavuođas ii ge suorggis suorgái. ¶
Lea vejolaš jurddašit ovtta dahje máŋga regiovnna. Sámi regiovnnat sáhttet leat siskkáldasat Norggas, ovtta fylkka siskkobealde dahje fylkkarájáid rastá ja/ dahje riikarájáid rastá. Vuosttaš lávki livččii guorahallat eavttuid ovtta sámi regiovdnii Norggas. ¶
Muhtin proseassat dahket áigeguovdileabbon árvalusa geahčadit lagabui geográfalaš dimenšuvnna sámepolitihkas: ¶
• Suohkanstruktuvrra digaštallan ¶
• Dearvvašvuođasuorggi organiserema digaštallan ¶
• Ođđa prográmmaáigodat Interreg Sámis ¶
• Davviriikkalaš sámekonvenšuvnna bargu ¶
• EO bargu davviguovlluid politihkas ¶
• Vejolašvuođat máŋggasuohkanlaš ovttasbargui mas lea sámi vuolggasadji ¶
Sámediggi bivdá Sámediggeráđi čuovvolit ášši, geahča maiddái árvalusa áššis 22/13 Sámedikki 2013 reviderejuvvon bušeahtta. ¶
Sámediggeráđi árvalus čuovvoleapmái ¶
Sámediggái leat oahppásat dat hástalusat mat sápmelaččain leat ollesárvosaš bálvalusfálaldaga ektui. Sámediggi bargá oppa áiggi dainna ahte sihkkarastit iešguđet bálvalusfálaldagaid buot sápmelaččaide, gos dal de orošedje. Sámediggi bargá dainna ulbmiliin ahte galgá leat árjjalaš ja ulbmillaš ovttasbargu regionála ja báikkálaš eiseválddiiguin nannen ja ovddidan dihtii sámi giela, kultuvrra ja servodateallima. ¶
Sámediggi čujuha regionálapolitihkalaš čielggadussii, mii ovddiduvvui Sámedikki dievasčoahkkimii geassemánus 2012. Čielggadusas gieđahallojuvvojedje strategiijat dustet daid hástalusaid maid earret eará demográfalaš diliid rievdan, veahkadatnjiedjan árbevirolaš sámi guovlluin, guovddušteapmi ja ealáhusstruktuvrra rievdan leat dagahan sámi servodagaide. Dás eai árvvoštallojuvvon sámi regionvnnat erenoamážit. ¶
Gielddat ja fylkkagielddat dat láhčet dilálašvuođaid guovlo- ja regionálapolitihkkii, ja Sámediggi háliida searvat dán bargui. Sámediggi pláne árvvoštallat ja ođasmahttit ovttasbargošiehtadusaid fylkkagielddaiguin, dusten dihtii erenoamáš hástalusaid juohke fylkkagielddas. Ođđa ovttasbargošiehtadus Finnmárkku fylkkagielddain vuolláičállojuvvui guovvamánus 2013, ja mii navdit ahte doaibmaplána 2013 várás lea fargga gárvvis. Dasto álggahuvvo bargu Romssa fylkkasuohkaniin. Sámediggi lea maid formaliseren ovttasbarggu sámegiela hálddašanguovllu gielddaiguin guovttegielatvuođaruđaid geavaheami ektui. Ovttasbargošiehtadusat geatnegahttet gielddaid árjjaleappot nannet ja gáhttet sámegiela. ¶
Sámediggeráđđi oaidná ávkki ja dárbbu nannet geográfalaš beali sámepolitihkas, ja riikka-, fylkka- ja gielddarájáid rastá, ja áigu čuovvolit dan sihke dálá proseassaid bokte, muhto maiddái oažžut dan erenoamážit árvvoštallojuvvot/čielggaduvvot. Dán čuovvoleamis áigu Sámediggeráđđi maiddái váldit mielde oassin čielggadusas infrastruktuvrra ruhtadeami dakkár guovlluin gos ássan lea bieđggus. ¶
Evttohus 2 áirras Trond Are Anti, NSR/SáB ¶
Sámediggi ávžžuha fas bidjat johtui 5 km ráji siseatnanbivdui Finnmárkkus ¶
5km-rádji lei hálddašanmodealla mii ráddji siseatnanguolásteami Finnmárkkus. Olgoriikkalaččat eai ožžon bivdit duottarjávrriin ja jávrriin lagabus go 5 kilomehtera almmolaš geainnuin, nu gohčoduvvon ii- vádjoleaddji guollešlájaid, omd. rávdduid ja duottardápmohiid. ¶
5km-rádji heaittihuvvui go Stuoradiggi mearridii Finnmárkolága 2005. 5- km njuolggadusa heaittiheapmi mielddisbuvttii ahte olgoriikkalaččat geat bivdet Finnmárkku duottarjávrriin ja jávrriin, lassánedje hirbmadit. Sámediggi ballá ovdáneamis, ja ballá ahte jávrrit ja jogat billohuvvet. Sámediggi čujuha earret eará dáhpáhussii mas golbma suopmelačča áššáskuhttojuvvo go leat geavahan ealli sevttiid, go ledje bivdime Mátta- Várjjagis Finnmárkkus. Dát lea áibbas lobiheapmi. ¶
Sámediggi oaidná dál ahte leat eanet ja eanet olgoriikkalaččat geat ávkkástallet vejolašvuođas beassat bivdit jávrriin ja duottarjávrriin Finnmárkkus. Dan sivas leat báikegotti olbmot duvdojuvvon eret iežaset árbevirolaš bivdoguovlluin. ¶
Finnmárkolága ulbmilparagráfas čuožžu: “Lága ulbmil lea láhčit dili nu ahte eana ja luondduresurssat Finnmárkku fylkkas hálddašuvvojit dássedis ja ekologalaččat suvdinnávccalaš vuogi mielde buoremussan fylkka álbmogii ja erenoamážit vuođđun sámi kultuvrii, boazodollui, meahcásteapmái, ealáhusdoaimmaide ja servodateallimii” .  5-km ráji sihkkun ii vuhtiiváldde sámi beroštumiid.  Ášši álbmotvuoiggalaš beliid vuolggasajis, ILO- konvenšuvdna 169 (álgoálbmotkonvenšuvdna man Norga lea dohkkehan) mat gusket sápmelaččaid vuoigatvuođaide luondduresurssaide, oaivvilda Sámediggi ahte lea vejolaš ráddjet/ hilgut olgoriikkalaččaid vejolašvuođaid bivdit siseatnamiin Finnmárkkus. ¶
Sámediggeráđi árvalus čuovvoleapmái ¶
Sámediggeráđđi áigu dán ášši váldit ovdan boahtte gulahallačoahkkimis gaskal FeFo, Finnmárkku fylkkagieldda ja Sámedikki. Čoahkkima leat vuos mearridan doallat 36. vahkus. Sámediggerájđđi áigu dán váldit ovdan dainna áigumušain ahte oažžut árvvoštallojuvvot mo 5 km rájá fas ásahit. ¶
Mearkkašupmi, Bargiidbellodat, áirasat Mariann W. Magga, Knut Store ja Ragnhild M. Aslaksen ¶
Sámediggo ávžžuha fas bidjat johtui 5 km ráji siseatnanbivdui Finnmárkkus Sámediggi dáhtto Sámediggeráđi gulahallat Finnmárkkuopmodagain (FeFo) árvvoštallat fas rádjet siseatnanguolásteami vuoigatvuođaid sidjiide geat eai leat báikkálaš olbmot Finnmárkkus.  Galggašii veardidit iešguđege ortnegiid dán guollebivdui, ja bohtosat dáid ortnegiin berrešii lasihit báikkálaš árvoháhkama báikkálaš ealáhusain. ¶
Evttohus 3 áirras Silje Karine Muotka, NSRa sámediggejoavku ¶
Sámediggi ferte bidjat johtui doaibmabijuid sihkkarastindihti guollevuostáiváldima ¶
Guollevuostáiváldin lea vuođđogeađgi guolástanservodagain. Maŋimus áiggiid leat guollehattit njiedjan ja dat lea mielddisbuktán ahte vuostáiváldinbáikkit heaittihuvvojit, ja Láhpis leat dál dieđihan ahte heaittihit guollevuostáiváldinrusttega Bergsfjordas ja Ákšovuonas. Dát lea duođalaš hástalus erenoamážit fatnasiidda Láhpis mat leat unnibut go 30 juolgemihtu, ja sáhttá garrasit váikkuhit guovllu ássamii ja rekruteremii guolástusealáhusas. ¶
Dál lea dárbbašlaš ahte Sámediggi geahčada vuostáiváldinstruktuvrra, ja erenoamážit smávit guolástussorjavaš servodagain. Vuostáiváldinbáikkit fertejit ovddiduvvot vai sáhttet báikkálaččat  doaimmahit máŋgga lágan buvttadeami guolleávdnasiin vai sihkkarastá vel buoret vejolašvuođa ceavzit konjunkturrievddademiid oktavuođas. ¶
Lea vealtameahttun ahte Sámediggi gulahallá suohkaniiguin geaidda dát gullá, ja maiddái eará eiseválddiiguin nu go Innovašuvdna Norga,  vai unnit guollevuostáiváldinbáikkit vuoruhuvvojit ovdáneami namas ja vai sihkkarastá vuostáiváldinstruktuvrra smávit guolástussorjavaš servodagain. ¶
Sámediggi ferte geahčadit váikkuhangaskaoapmeortnegiid nu ahte vuostáiváldinstruktuvra bisošii ja nu ahte dárbbašlaš ođđaovdánahttin sihkkarasto guollevuostáiváldinbáikkiin dán oktavuođas. ¶
Sámediggeráđi árvalus čuovvoleapmái ¶
Sámediggi lea ovttaoaivilis das ahte guollevuostáiváldin ja gádderusttegat leat smávva guolástussorjavaš báikegottiid geađgejuolgin vai sáhttet bivdit lahka vuonaid ja rittuid. Smávit fatnasat sorjájit das ahte sáhttit gáddet guliid báikkálaččat vai sis lea dássidis ja dohkálaš doaibma. ¶
Álgoávnnaslágideami ovdáneapmi lea heajut dál 2013:s go ovdal go gaskaboddasaččat giddejuvvojit bákkálaš vuostáiváldinrusttegat. Sivvan dasa leat vuollegis hattit, nana ruvdnokursa ja hui stuorra ekonomalaš váttisvuođat riikkaidgaskasaččat deaŧalaš mearrabiebmomárkaniin. Erenoamážit lea vilgesguliid olgoriikii vuovdin hedjonan. ¶
Sámedikkis leat buorit váikkuhangaskaoapmeortnegat sihke guollefatnasiid ja gádderusttegiid várás sihke áimmahuššan ja ovddidan dihtii mariidna ealáhusaid. 2012:s jearahedje ollu váikkuhangaskaomiid sihke meara alde ja gáttis geavaheapmái ja dain lei stuorra rájibadjelgeavaheapmi. Sámedikki váikkuhangaskaoamit orrot leamen bures heivehuvvon mearrasámi servodagaid ealáhusaid ovdáneapmái. Dasa lassin lea Sámedikkis buorre gulahallan guolástuseiseválddiiguin sihke báikkálaččat, regiovnnalaččat ja riikka dásis nu ahte sáhttit láhčit riddo- ja vuotnaguovlluid guolástusdoaimmaid buoremus lági mielde. ¶
Konsultašuvdnašiehtadusa bokte čađahuvvojit čoahkkimat Guolástus- ja riddodepartemeanttain dakkár hástalusaid birra ealáhusas go vuoigatvuođaid ja jahkásaš muddemiid. Ođđa ovttasbargošiehtadus Innovašuvdna Norggain láhčá lagat ovttasbargui mii galgá sihkkarastit gánnáheami ja barggolašvuođa mihttomeari guolástusain buorebut heivehuvvon ja oktiiordnejuvvon váikkuhangaskaoapmegeavaheami bokte. ¶
Sámedigge lea maid mielde, ovttas ealáhusa oassálastiiguin, Foanddas báikkálaš vuostáiváldinstašuvnnaid várás sihkkarastin dihtii uhcit vuostáiváldinrusttegiid doaimma, bajásdoallama ja divodeami Romssas ja Finnmárkkus. Uhcit rusttegiin leat váttisvuođat ceavzimiin ja foandda doarjagat leat mielde bisuheamen rusttegiid beaivválaš doaimma. ¶
Mearkkašupmi, NSR, áirras Rolf Johansen ¶
Sámediggi ferte čađahit doaibmabijuid mat sihkkarastet guollevuostáiváldima. Smávva báikegottit mat sorjájit guolásteamis, leat erenoamáš sorjavaččat das ahte smávit fatnasiid guollelágideapmi lea bisovaš. Iešguđet dilálašvuođat leat váikkuhan dasa ahte ollugat čuoččuhit ahte dáhpáhuvvá lobihis guollelágideapmi ja resursaávkkástallan. Čuoččuhuvvo ahte guolásteaddjit fertejit lágidit guliid almmá olles mávssu ovddas. Lágiduvvon guolit eai vihkkejuvvo eai ge registrerejuvvo, ja stuorra guolit lohkkojuvvojit smávit guollin mas lea vuolit haddi. Boađusin lea ahte smávvafatnasiin uhccu doaibmavuođđu ja daid vuostáiváldinrusttegiid dilli, geat barget ná, šaddá de fas áibbas earaláganin.  Dakkár lobihis doaibma dagaha ahte šaddá váilevaš bearráigeahčču resursaávkkástallamiin, ja hálddašadilii šaddá dohkkemeahttun ja dat buvttiha dearvvašmeahttun ekonomalaš diliid.  Sámediggi bivdojuvvo bargagoahtit dáid čuolbmačilgehusaiguin čielggadan dihtii leat go čuoččuhusat riekta. Jus čájehuvvo ahte dat lea riekta, de fertet váikkuhit dasa ahte álggahuvvojit doaibmabijut mat hehttejit dákkár diliid bistimis. ¶
Evttohus 4, áirras Ann- Mari Thomassen, NSRa sámediggejoavku ¶
Sámediggi ii ávžžut seismihkkabáhčima ja oljobohkama Lofuohtas, Viestterállasis ja Sáččás ¶
Máilmmis gos luondu ain vuoittáhallá, lea Lofuohtas, Viestterállasis ja Sáččás ollu luondduriggodat mas ain leat buorit beaivvit vuordimis, jus mii bisuhit vejolašvuođa ahte seailluhit guovlluid oljobohkama haga boahtteáiggis. ¶
Biebmolihtti ja luondduártnat mat min rittus leat gávdnon čuđiid jagiid, šaddet deháleappot ja deháleappot. Mis leat rikkis guolástanresurssat máilmmi olbmuide mat lassánit dađistaga  ja geat dárbbašit biepmu. 35 miljovnna norgga guollegaskabeaivvit borrojit juohke beaivvi. ¶
Mearabodni Viestterállasis lea beare unni ahte doppe galggašii sadji sihke oljoindustriijii ja guolásteapmái. Dás ferte servodat válljet háliida go ođasmahtti biebmolihti vai nuoskkidahtti oljolihti.  Mearaguovllut olggobealde Lofuohta, Viestterállasa ja Sáččá leat áidnalunddot, divrasat ja dain lea dehálaš váldit vára. Dáppe gođđot maŋimus stuora dorskenálli máilmmis. Mearraguovlluin dáppe leat erenoamáš ollu luondduriggodagat, go dáppe lea álbmás Atlánta-ábi čáhci ja seakka mearabodni, ja danin maid erenoamáš hearki nuoskkidemiide. Oljolihkohisvuohta sáhttá dagahit stuora vahágiid.  Máilmmis leat dál ollu dramáhtalaš birasrievdamat. Oljoindustriija lea Norgga stuorimus dálkkádatnuoskkideaddji ja dat lea 1990 rájes beliin lasihan iežas dálkkádatgássaid luoitimiid. Lassi oljobohkan ja fossiillalaš energiija geavaheapmi mielddisbuktet heitot dálkkádatrievdamiid. Nuoskkideapmi čuohcá geafimusaide miehta máilmmi, ja erenoamážit čuohcá dát álgoálbmogiidda árktalaš guovlluin garrasit, go ii leat šat nu álki gávdnat šlájaid mat leat dehálaččat go doaimmaha árbevirolaš ealáhusaid. Lofuohtas, Viestterállasis ja Sáččás lea guolásteapmi álo leamaš ja lea, dehálaš árbevirolaš ealáhus man lea dehálaš seailluhit boahtteáiggis, báikkálaš sámi ja riddolagas álbmogii.  Seismihkkabáhčin geavahuvvo buot dásiin oljobohkamis ja goarida guolástanealáhusa guovllus. Seismihkka báhččo sihke dalle go ohcet ja go bohket oljju. Mearadutkaninstituhta dieđuid mielde unnu bivdu gaskal 50 ja 80 %, 33 km birra guovllu gos seismihka báhčet. ¶
Norges fiskarlag vuosttalda oljobohkama Lofuohtas, Viestterállasis ja Sáččás. Sajáiduvvon mearraealáhusat leat leamaš vuođđun ássamii ja bargosajiide guovllus. Oljoindustriija ii sáhte ovttas doaibmat guvttiin ¶
vuođđogeđggiin guovllus: Guolástemiin ja mátkkoštanealáhusain. Jus Norga, mii lea okta riggámus riikkain máilmmis, ii ráske diktit muhtin ráje oljjus leat doppe maid mii leat gávdnan, gii de galgá dan bargat?  Sámediggi deattuha ahte buolvvaid boahtteáiggis, máilmmi dálkkádaga ja máilmmi biebmolihti ferte beastit, go leat massome. Sámediggi ii ávžžut ahte rahppo oljobohkamii Lofuohtas, Viestterállasis ja Sáččás, ii ge ávžžut rahpat oljobohkama   váikkuhanguorahallamii ge. ¶
Sámediggeráđi árvalus čuovvoleapmái ¶
Sámediggeráđđái lea deaŧalaš fuolahit sámi kultuvrra, ealáhusdoaibmama ja servodateallima luondduvuđđosa guhkesáiggi vuollái. Sámedikki bušeahtas dat lea deattuhuvvon dakko bokte ahte areálaid ja birrasiid hálddašeami váldomihttomearri lea “ceavzilis sámi báikegottit sámi guovlluid areálaid ja resurssaid guoddilis geavaheami, gáhttema ja hálddašeami vuođul.” ¶
Sámediggeráđis lea vuođđoprinsihppan ahte luondduriggodagaiguin ávkkástallan ii galgga movt ge hehttet sámi ealáhusdoaimma, leš dal sáhka boazodoalu, guolástusa dahje eará meahcceealáhusa birra. Dasto lea mis čielga mihttomearrin ahte resurssaiguin ávkkástallan árbevirolaš sámi guovlluin galgá álohii leat mielde nannemin sámi kultuvrra, servodateallima ja sámi ealáhusaid. ¶
Sámediggeráđđi lea searvan árjjalaččat plánaproseassaide petroleumaásahemiid oktavuođas sámi guovllus. Dás sáhttit namuhit Goliat, Skrugard, Havis ja Barents-áhpi mátta/oarji. Dáin áššiin lea leamaš váldofokusis dat ahte oažžut sadjái váikkuhaniskančielggadusaid dan birra movt petroleumadoaibma váikkuha sámi kultuvrii, boazodollui, meahccegeavahussii, ealáhusbargui ja servodateallimii. Sámediggeráđđi lea gáibidan čielggadit earret eará čuovvovaš fáttáid: ¶
- Gierdováikkuhusaid sámi kultuvrii ja servodahkii, maiddái ássamii, barggolašvuhtii, ¶
gelbbolašvuhtii, kapasitehtii, kulturbargui, identitehtaovddideapmái jna. ¶
- Doaibmabijuid árvvoštallan, maiddái gelbbolašvuođa dáfus, mat sáhttet leat ávkin ja mat sáhttet ¶
addit positiivvalaš gierdováikkuhusaid sámi kultuvrii ja servodateallimii. ¶
- Váikkuhusaid sámi boazodollui. ¶
- Váikkuhusaid árbevirolaš sámi meahccegeavaheapmái ja ealáhusaide, maiddái sámi guolástusaide. ¶
- Sámi kulturmuittuid kárten. ¶
Sámediggeráđđái lea leamaš deaŧalaš ahte rašesvuođaanalysat ja árbedieđut, ja geavahus guovlluid geavaheami oktavuođas, lea mielde guovddážis árvvoštallamis. ¶
Sámediggeráđđi oaivvilda ahte dát leat áigeguovdilis čuovvolanfáttát maiddái dalle go plánaproseassat oljoroggamis Lofuohtas, Viestterálas ja Sáččás álggahuvvojit. Dasto oaivvildit mii ahte sámi beroštumiide ja sámi vuoigatvuođaoamasteddjiide lea eanemus ávki das go Sámediggi árjjalaččat searvá plánaproseassaide gulaskuddancealkámušaid ja konsultašuvnnaid bokte mearrideaddji eiseválddiiguin, iige vuosteháguin ovdal go guovddáš eiseválddit leat dahkan loahpalaš mearrádusa dan birra ahte álggahit plánabarggu. Buriid proseassaid háhkama bokte sáhttá Sámediggi oažžut šiehtadallansaji, mii fas sáhttá bidjat vuođu ortnegiidda mat váikkuhit dan ahte vejolaš oljoresursaroggamis lea ávki sámi kultuvrii, ealáhusbargui ja servodateallimii, ja seammás go addá vejolašvuođaid gáibidit váidudeaddji doaibmabijuid, ja bidjat eavttuid maiguin hehttet sámi ealáhusaid gáržžohallamis. Guolástus lea hui deaŧalaš ealáhus birgenfámolaš sámi báikegottiid bisuheamis. ¶
Mearkkašupmi, NSR, áirras Ann-Mari Thomassen ¶
NSR mielas lea mearkkašahtti go sámediggáráđđi Bargiibellodaga, Árjja ja ASG bokte dorjot váikkuhusčielggadusa oljobohkama birra Lofuohtas, Viestterállasis ja Sáččás. ¶
NSR sámediggejoavku lea dán áigodagas deattuhan ahte Lofuohtas, Viestterállasis ja Sáččás lea rikkes luonddušláddjivuohta man lea deaŧalaš suddjet boahtteáigái. NSR lea sihke 2010:S ja 2013:s evttohan ahte Sámediggi mearrida dakkár prinsihppacealkámuša ahte Sámediggi ii rávve seismihkkabáhčima ja oljobohkama Lofuohtas, Viestterállasis ja Sáččás. ¶
Mearraguovlluin olggobealde LoViSá leat áidnalunddot árvvut, galbmačáhce-korállaoazit, fáhkanjoavkkut, stuorra mearraloddekoloniijat ja máilmmi stuorámus dálá dorskemáddodat mii gođđá dán guovllus. ¶
Máŋga birasfágalaš etáhtat várohit oljobohkama vuostá Viestterállasa ja Lofuohta olggobealde: Dálkkádat- ja nuoskkidandirektoráhta, Luondduhálddašandirektoráhta ja Mearradutkaninstituhtta. ¶
Dasa lassin leat máŋga ealáhusorganisašuvnna oljobohkama vuostá Lofuohtas, Viestterállasis ja Sáččás: Norges fiskarlag, Norsk kystfiskarlag, Fiskebåtredernes Forbund, Fiskekjøpernes forening ja LO Vesterålen. ¶
Sámediggeráđi geassemánu 7. b. 2013 čuovvolanvástádusas deattuha sámediggeráđđi ahte váldodeaddu biddjojuvvo dasa ahte oažžut váikkuhusčielggadusaid petroleumaávkkástallamiid ektui ja oaidná vejolažžan beassat searvat plánaproseassaide go dat álggahuvvojit. ¶
NSR sámediggejoavkku mielas lea mearkkašahtti go vaikke vel lea ge stuorra vuosteháhku ja čielga fágalaš ráđit mat várohit oljobohkama vuostá, de doarju sámediggeráđđi dan ahte rahppojuvvo vejolašvuohta čielggadit váikkuhusaid, geahča Bargiidbellodaga riikkačoahkkinmearrádusa 2013. ¶
Buot fágainstánssaid loahppacealkámuš ahte ii leat duosttáš bohkat dán guovllus. ¶
Ii go sámediggeráđđi mii galgá fuolahit sámi beroštusaid, galgga guldalit dáid instánssaid? ¶
Evttohus 5, áirras Ronny Wilhelmsen ja Geir Johnsen, Bargiidbellodaga sámediggejoavku ¶
Oahpahusfálaldaga nannen mearrasámiide. ¶
Oallugiin riddo- ja vuotnaguovlluin háliidit máhttit sámegiela, soapmásiin lea sámegiella ruovttugiella dahje háliidit geavahit sámegiela eanet beaivválaš dilis. Eanet ja eanet olbmot riddo- ja vuotnaguovlluin šaddet maid dihtomielalaččat iežaset sámi identitehta, sáhttá dadjat ahte sámi biras stuorru ja viidu beaivvis beaivái.  Riddo- ja vuotnaguovlluid servodagain lea dárbu sihke sámegielat ja sámi kulturgelbbolašvuođat olbmuide máŋgga fidnus. Joatkkaskuvllat riddo- ja vuotnaguovlluin fertejit sáhttit addit fálaldaga nuoraide geain lea sámi duogáš ja earáide geat háliidit oahppat sámegiela, ja sidjiide geat háliidit gávdnat ja nannet iežaset identitehta ja kultuvrra. Jus soames joatkkaskuvllat ovttas universitehtaiguin ja allaskuvllaiguin sáhttet addit oahpahusa ja gelbbolašvuođa, de lokte oahppu sámi servodaga riddo- ja vuotnaguovlluin vel eanet. Jus dása áŋgiruššá, de šaddá lunddolaččat álkit dutkat sámi tematihka, hukset nanu fágabirrasiid ja oažžut eanet studeanttaid skuvllaide. ¶
Sámediggi áigu danin ahte stáhta ásaha ja ruhtada geahččalanprošeavtta joatkkaskuvllain riddo- ja vuotnaguovlluin. Álggos studiespesialiserema- ollislaš oahpus, mas oahpahus čađahuvvo sámegielas ja sámegillii ja mii čuovvu sámi oahppoplánaid. Dát ferte dahkkot vai fállojuvvo geasuheaddji fálaldat nuoraide mearrasámi guovlluin, juste danin vai sámi identitehta ja kultuvra nannejuvvojit.  Eanet sámi servodagat leat buori ovdánahttimis gos ipmárdus ja beroštupmi lassána, erenoamážit Álttás ja Romssas, danin lea dárbu gelbbolašvuhtii sámi gielas, identitehtas ja kulturipmárdusas.   Prošeakta berre ásahuvvot lahka sámi guovddášguovllu gos lea nanu fágabiras, ovtta dahje guovtti joatkkaskuvllas ja gos leat doarvái oahppit lihkostuvvat. ¶
Sámediggeráđi árvalus čuovvoleapmái ¶
Sámediggeráđđi oaivvilda ahte mearrasámiid oahppofálaldaga vuoruheapmi ja nannen lea dehálaš bargu, mii ferte čuovvuluvvot vai mearrasámi identitehta ja kultuvra geavahuvvo, nannejuvvo ja ovddiduvvo gaskal riddo- ja vuotnaássiid riddo- ja vuotnaguovlluin. Ráđđi oaivvilda ahte lea buorre evttohus ja ahte lea vejolašvuohta álggahit prošeavtta, mas lea ulbmil nannet mearrasámi kultuvrra ja identitehta válljejuvvon skuvlabirrasiin. ¶
Fylkkasuohkan lea joatkkaskuvllaid eaiggát ja fylkkasuohkan galgá plánet ja viiddidit joatkkaskuvlla oahppofálaldagaid, gos váldet vuhtii našunála mihttuid, ohcciid sávaldagaid ja servvodaga dárbbuid joatkkaskuvlla oahppus buot oahpposurggiin ja buot ahkejoavkkuid várás, geahča oahpahuslága § 13-3 viđát lađas.  Oahpahuslágas § 6-3 nuppi láđđasis čuočču ná: Departemeanta sáhttá láhkaásahusaid bokte mearridit ahte soames skuvllat galget fállat oahpahusa sámegielas dahje sámegillii dahje sierranas sámi fágain joatkkaskuvllas soames kurssain dahje soames joavkkuide. Fylkkasuohkan sáhttá maiddái fállat dákkár oahpahusa. ¶
Dát mearkkaša dan ahte lágalažžat ii bisset mo ge duohtan dahkat dákkár prošeavtta maid Bargiidbellodat dás evttoha. Stuorámus hástalus lea jáhkkimis ruhtadeapmi ja sámegielat oahpaheddjiid váilevašvuohta. ¶
Ráđđi lea dáhtton Sámedikki ovddasteaddji Ođđa Návccaid referánsajoavkkus, ovdanbuktit dán evttohusa boahtte čoahkkimis mii lea geassemánus. Sámediggeráđđi áigu viidásat árvvoštallat mo ráđđi sáhttá váikkuhit Fylkkasuohkaniid, ovttasbargošiehtadusaid bokte, nu ahte álggahuvvo joatkkaoahpahus sámegillii ja sámegielas, mii vástida dasa mii čuočču  Sámi Máhttoloktema oahppoplánačoakkáldagas. Sámediggeráđđi áigu gulahallat guoskevaš fágabirrasiin makkár vejolašvuođat leat álggahit dákkár ovddasmanniprošeavtta. ¶
Evttohus 6, áirras Anne Helene Moeng Saari, Bargiidbellodaga sámediggejoavku ¶
“Sámi ráđđi doaimmashehttejuvvon olbmuid várás” ásaheapmi ¶
Sápmelaččain liige hástalusat ¶
Dearvvašvuođabálvalusain ja muđui veahkkebálvalusain servodagas lea unnán sámi kulturipmárdus, dat lea liige noađđin olbmuide geain juo leat váttisvuođat doaibmamis. ¶
- Servodagas lea ollu diehtemeahttunvuohta sámi áššiid birra obbalaččat; buot vuođđooahpahusaide ¶
ferte boahtit eanet diehtojuohkin sámi kultuvrra ja giela birra (sihke dearvvašvuođasuorggis, pedagogihkas, mánáidsuodjalusas, sosionomiijas (NAV), medisiinnas, bátnedoavttirmedisiinnas, márkanfievrrideamis, jođiheamis jna). ¶
- Ferte oahpahuvvot movt olbmuiguin geain lea sámi duogáš galgá deaivvadit árvvusatnimiin ja ¶
ipmárdusain. Kultuvrralaš kodaid ferte ipmirdit vai sáhttá addit veahki buoremus lági mielde. ¶
- Addit ovttaárvosaš fálaldagaid sihke sámegillii ja dárogillii, mánáidgárddis, skuvllas, SFO, PPT, ¶
dearvvašvuođabálvalusain, NAV, suohkanis jna. ¶
- Addit ovttaárvosaš suohkanlaš fálaldagaid nu go omd. vejolašvuođa beassat rámbuvrriide, ¶
almmolaš bálvalusvisttiide jna. ¶
- Stuoradiggedieđáhusain dahje sullasaččain gos čuožžu “Buohkain...lea vuoigatvuohta oažžut...” , ¶
muhto hárve leat dáid “buohkaid” doahpaga siste mielde olbmot geain lea juoga lágan doaimmashehttehus. ¶
Go sis dasa lassin lea sámi duogáš, de leat sis beali eanet hástalusat gullot ja oažžut dan masa sis leat vuoigatvuođat. ¶
Danin ávžžuha Bargiidbellodaga sámediggejoavku Sámediggeráđi ásahit “ Sámi ráđi doaimmashehttejuvvon olbmuid várás” jođánepmosit, vai dát servodatjoavku maid gullojuvvo ja vai sin vuoigatvuođat sihkkarastojuvvojit – sihke sámi vuoigatvuođat ja vuoigatvuođat mat sis leat go leat doaimmashehttejuvvon. ¶
Jurdda lea ahte olbmot geat ieža leat doaimmashehttejuvvon ja lagas olbmot leat mielde dán ráđis. Ráđđi galgá buktit ráđiid suohkana áššiide, áššiide Sámedikkis ja stáhtalaš gulaskuddancealkámušaid ektui jna. mat gusket olbmuide geain lea doaimmashehttehus, ja maiddái leat ráđđeaddi orgána olbmuide geain lea doaimmashehttehus sin iežaset rahčamušaide vuogádaga ektui.   Ráđđi galgá: ¶
- Jávkadit guottuid ¶
- Váldit vára sápmelaš bealis ja maiddái doaimmashehttemis ¶
- Ásahit buriid heivehuvvon dahkosiid ¶
- Kvalitehtasihkkarastit fálaldagaid maidda sis lea vuoigatvuohta ¶
Sámediggeráđi árvalus čuovvoleapmái ¶
Eallindili ja dearvvašvuođa birra máhttu olbmuin geain leat iešguđet lágan doaimmashehttemat, lea dábálaččat váilevaš. Dokumenterejuvvon máhttu ii gávdno sápmelaččaid eallindili ja dearvvašvuođa birra geain lea doaimmashehttehus. Dáinna duogážiin lea Mánáid- nuoraid- ja bearašdirektoráhtta (Bufdir) bidjan johtui prošeavtta man Nordisk velferdssenter galgá čađahit. Prošeakta sávvá ovddidit máhtu mii sáhttá addit buoret ipmárdusa olbmuid birra main lea sámi duogáš ja doaimmashehttehus, sin eallindili birra. Sii leat iežaset guorahallamis eallindili birra olbmuin geain lea doaimmashehttehus boahtán diehtit ahte lea unnán máhttu olbmuid birra geain lea doaimmashehttehus dábálaččat, ja erenoamážit sin birra geain lea sámi duogáš. Sámediggi lea veahkehan Bufdir dáinna prošeavttain, go lea oččodan oktavuođa gaskal direktoráhta ja sámi fágaolbmuid ja sápmelaččaid geain lea doaimmashehttehus ja sin lagamuččaiguin. ¶
Sámediggeráđđi ii oainne lunddolažžan ásahit sierra sámi ráđi doaimmashehttejuvvon olbmuid várás Sámedikki namas.  Sámediggeráđđi čujuha eaktodáhtolaš organisašuvnnaide nu go Funksjonshemmedes Fellesorganisasjon (FFO) ja eará áigeguovdilis berošteddjiide mat čalmmustahttet doaimmashehttejuvvon olbmuid vuoigatvuođaid. Doaimmashehttejuvvon olbmuid organisašuvnnat ožžot doaibmadoarjagiid Mánáid-, nuoraid- ja bearašdirektoráhtas (Bufdir). Organisašuvnnat maid ulbmil lea buoridit sin vejolašvuođaid doaimmahit berošteaddjipolitihka ja addit bálvalusaid iežaset miellahtuide, leat dehálaččat vai sáhttá sihkkarastit mielváikkuheami  doaimmaid ja bálvalusaid ovdáneamis. Sámediggeráđi mielas lea dehálaš ahte organisašuvnnat iežaset bargguin maiddái čalmmustahttet sámi doaimmashehttejuvvon olbmuid hástalusaid. ¶
Sámediggeráđđi diehtá hástalusaid birra mat doaimmashehttejuvvon olbmuin leat árgabeaivvis. Sámediggeráđđái lea dehálaš ahte lea erenoamáš fokus doaimmashehttejuvvon olbmuide ja sin vuoigatvuođaide ja dárbbuide Sámedikki politihkalaš dokumeanttain, nu go ovttasbargošiehtadusain, plánabargguin ja eará bajit dokumeanttain. ¶
Mearkkašupmi, Johttisápmelaččaid listu ja Olgešbellodat, áirras Anne -Marit Eira ¶
Sámi ráđi doaimmashehttejuvvon olbmuid várás- ásaheapmi Suohkanat ja fylkkasuohkanat leat geatnegáhtton doalahit vuorrasiidráđi ja ráđi doaimmashehttejuvvon olbmuid várás. Nuoraidráđđi ii leat bákkolaš. ¶
Ovddidan dihte sámi doaimmashehttejuvvon olbmuid dili, lea lunddolaš ahte maiddái sámediggi ásaha ráđi doaimmashehttejuvvon olbmuid várás. ¶
Sámedikkis leamaš máŋga jagi nuoraidpolitihkalaš lávdegoddi. Dán válgaáigodagas lea maid ásahuvvon vuorrasiidráđđi. Johttisápmelaččaid listu ja Olgešbellodat oidnet lunddolažžan ahte Sámediggi bargá nu ahte ásahuvvo sámi ráđđi doaimmashehttejuvvon olbmuid várás boahtte válgaáigodagas. Vai  doaimmashehttejuvvon olbmuid beroštumit gozihuvvojit. ¶
Sámedikkis lea maid ovddasvástádus gozihit ahte sámegiella ja kultuvra gozihuvvo sámi doaimmashehttejuvvon olbmuid bálvalusain. ¶
Mearkkašupmi, Bargiidbellodat, áirras Anne Helene Moeng Saari ¶
Lassi dieđut: “Sámi ráđi doaimmashehttejuvvon olbmuid várás – ásaheapmi” Mii leat giitevaččat go Sámediggeráđđi nu bures vástadusas dán áššái čuvge movt sii vuoruhit ja váldet fárrui doaimmashehttejuvvon olbmuid iežaset barggus iešguđet surggiin Sámedikkis. Dat adda oadjebasvuođa álbmogii diehtit dán, earenoamážiid go dán joavkkus leat golmmageardánit hástalusat gozihit iežaset sámi rivttiid ja vuoigatvuođaid doaimmashehttema ektui, seammas go guottuid galget jávkadit. ¶
Lea hui buorre go gávdnojit eaktodáhtolaš searvvit nugo FFO, ja ahte Sámediggi oaidná dehalašvuođa ahte doppe maid leat sámiid hástalusat oidnosis, muhto sámiid dilli ii leat doppe vuos čuvgejuvvon. Danin lea ge dárbu sierra sámi rađđái mii veahkkin goziha ja barga čuvget sámi áššiid sihke organisašuvnnaide, suohkan-, sámedikki- ja stáhtalaš ásahusaide, dearvvašvuođa bálvalusaide ja seammás leat ráđđeaddi orgána oktasaš olbmui. ¶
Sámi ráđis ferte de leat earenoamaš gelbbolašvuohta dáin surggiin; ¶
- soames gii lea vásihan movt eallit doaimmashehttejumiin, juogo ieš dahje lagas olmmožiin ¶
- diehtet makkár hástalusat sáhttet leat ja movt dat váikkuha beaivválaš eallimii ja dearvvašvuhtii ¶
- sámi giella- ja kultuvraipmárdus ¶
Čuvget vel muhtin dain ollu hástalusain mat doaimmashehttejuvvon olbmuin Sámis leat: ¶
- oažžut veahki ja vuoigatvuođaid earenoamaš dárbbuide ¶
- gulahallat sámegillii Norgga ásahusainguin, omd. gelbbolašguovddážiiguin, suohkanin, skuvllain, ¶
veahkkeservvinguin, dearvvašvuođa bálvalusainguin jna. ¶
- vástadallat manin lea dehálaš seailluhit sámegiela, ja manin lea geahppásit eatnigillii čilget váttisvuođaid ¶
- álohii ráhččat oažžut sámegielat dulkka mielde veahkkeásahusaide, ja álohii dat seamma gažaldat čuožžila: ¶
- unnan kultuvrralaš heivehuvvon veahkkeneavvut ja girjjit sámegillii ¶
- váibada ieš akto dustet ovdágáttuid ja bargat jávkadit servvodaga guottuid ¶
- váhnemat/lagas olbmot váibet ja vuollánit, mánáid eallinkvalitehta de hedjona go eai oaččo veahki ¶
vuoigatvuođaid ektui, ja mánát maid dáruiduvvet vehážiid mielde. ¶
- jus váhnen dahje lagas olmmoš ii ákkastala ja ovddit sin áššiid, gii de barga sin vuoigatvuođaid oláhit? ¶
Alddis doaimmashehttejun olbmos, dahje váhnemiin/lagas olbmos leat máŋggalagan doaimmat. Son ferte leat lassin earenoamaš dárbbuide: advokáhtta, čálli, dulka, pedagoga, jođiheaddji, hálddahusbárgi, servvodatberošsteaddji, ja dieđusge leat váhnen/fuolahalli. ¶
Dál lea duođai áigi ahte doaimmashehttejun olbmot sámis maid ožžot sierra ráđi mii ovddida sin áššiid – sii leat unnitlohku unnitlogus! ¶
Ja dáid ákkaid geažil ávžžuhit Sámedikkiráđi bargat ásahit “Sámi ráđi doaimmashehttejun olbmuid váras” , juogo siskkaldasat Sámedikkis dahje veahkehit ásahit dakkar ráđi eará sadjái sámi servvodáhki. ¶
Evttohus  7, áirras Sten Jønsson, Bargiidbellodaga sámediggejoavku ¶
Gáiddusoahpahus ¶
Oahpahusdirektoráhtta lea geigen raportta “sámi gáiddusoahpahus boahtteáiggis” . Dađi bahábut ii namut raportta iešguđet sámegielaid ja dialeavttaid doarvái bures. Raporttas árvaluvvo ahte nu gohčoduvvon ii- oktanaga gáiddusoahpahus šaddá dábálaš fálaldahkan. Oahppit báhcet oktonassi. Sis ii leat de vejolašvuohta gulahallat oahpaheddjiin eai ge oaččo movttiidahttima sus. Lulli- ja julevsámegielat leat garrasit áitojuvvon ja eai boađe gáddjojuvvot dákkár fálaldagain. Lulli- sámi guovllus leat Hedmárkku, Lulli- Trøndelága, Davvi- Trøndelága fylkkat ja oasit Nordlándda fylkkas. Dát ii leat čuvgejuvvon doarvái bures dan oanehis bagadusas dili birra ii ge leat guoskkahuvvon čuovvoleaddji resurssa- ja ovddasvástádusjuogadeamis. ¶
Lullisámi resursaskuvllat váruhit ovttajienalaččat dákkár evttohussii. De gal berre jurdilit vel oktii. Dát skuvllat ávžžuhit deattuhemiin oktanis gáiddusoahpahusa ja ahte dát galgá leat váldonjuolggadussan. Dás leaba oahppi ja oahpaheaddji čađat gulahallame. ¶
Sámediggi ferte áŋgiruššat dasa ahte dálá fálaldat viidu ja ovdánahttojuvvo. Aktiivvalaš oahpahus ja eará doaibmabijut fertejit biddjot johtui vai lulli- ja julevsámegielat cevzet ja ealáskahttojuvvojit. Oktanis oahpahus boahtá leat dehálaš doaibmabidju. Dát buktá vejolašvuođaid oahpaheaddjái ja oahppái dasttá naga gulahallat. Gáiddusoahpahus ovttas intensiivaoahpahusain – giellaleairrain, addet ohppiide duohta vejolašvuođa geavahit ja ovdánahttit giela.   Sámi gillii fertejit dan sadjái addot erenoamáš eavttut. Dát lea našunálastáhta ovddasvástádus ja galgá maid ollásit ruhtaduvvot stáhtas. ¶
Sámediggi bivdá Sámediggeráđi čuovvolit dán ášši aktiivvalaččat. ¶
Sámediggeráđi árvalus čuovvoleapmái ¶
Oahpahusdirektoráhtta lea ovdanbuktán gáiddusoahpahusplána evttohusa ja lea ožžon mearkkašumiid referánsajoavkkus ja eará sámi birrasiin. Mearkkašumiid vuođul lea Oahpahusdirektoráhtta bargame ođđa evttohusain. Plána sáddejuvvo de Máhttodepartementii gaskkamuttos geassemánu. ¶
Sámediggeráđđi čuovvu ášši aktiivvalaččat ja lea váldán bajás ášši čoahkkimiin Máhttodepartemeanttain ja Oahpahusdirektoráhtain. Sámedikkis galget leat konsultašuvnnat departemeanttain ovdal go plána dohkkehuvvo. ¶
Mearkkašupmi, NSR, áirras Silje Karine Muotka ¶
1. Álggahus  Sámedikki čuovvoleamis “Sámi gáiddusoahpahus boahtteáiggis” ferte eanemus deaddu biddjot ohppiid dárbbuide ja vejolašvuođaide buoremusat olahit oahpahusmihtuid mat biddjojit sámegielas. ¶
Lea oahpes ášši ahte gáiddusoahpahus iešalddis ferte buoriduvvot iešguđet lágan doaibmabijuiguin ja liige resurssaiguin vai ohppiin galgá leat buoret vejolašvuohta olahit gelbbolašvuođamihtuid buoremus lági mielde. Fágalaš cealkámušaide ferte biddjot nana deaddu Sámedikki viidáset barggus dán áššis. ¶
Sámediggi áigu deattuhit ahte gulahallanproseassa gáiddusoahpahusplána ovdánahttimis ii lean ovdagovva man berre čuovvolit. Sámi gelbbolašvuođabirrasat fertejit váldot mielde go pláne boahtteáiggi gáiddusoahpahusa. Sámediggi áigu deattuhit ahte prinsihpalaččat galgá Sámediggi leat dat orgána, mii ovttas eará eiseválddiiguin, bidjá eavttuid oahpahussii sámegielas ja sámegillii. Dát guoská maid ávžžuhusaide mat gusket čovdosiid organiseremii ja válljemii, mat galget adnot gáiddusoahpahusa oktavuođas. ¶
Sámediggi galgá vuoruhit nannosit dán ášši dakkaviđe. ¶
Evttohus 8, áirras Laila Susanne Vars, Árja sámediggejoavku ¶
Riekteveahkkekantuvra Sis- Finnmárkkus ¶
Dál lea aitto šaddan dovddusin ahte Sis- Finnmárkku Riekteveahkkekantuvra ii oaččo gokčojuvvot ollásit doaibmagoluid 2013. Váikkuhus das šaddá vuordimis ahte fálaldagat eará báikkiin go Riekteveahkkekantuvrra váldokantuvrras Kárášjogas hedjonit, unnit resurssat riekteveahkkái ja nevvodeapmái sámegillii ja sáhttá maid váikkuhit dasa ahte fágabirrasa gelbbolašvuođaloktema vejolašvuođat áiggi mielde hedjonit. Kantuvrras lea maŋimus jagiid leamaš heajut ja heajut ekonomiija, mii dál juo lea unnidan Riekteveahkkekantuvrra vejolašvuođaid fállat riekteveahki Guovdageainnus ja Deanus ja eará sajis gos sis ovdal lei manni riekteveahkkeortnet. Mii ballat dát čuohcá eanemusat vuoras olbmuid vejolašvuođaide oažžut dárbbašlaš sámegielat riekteveahki lagas birrasiin. ¶
Árja Sámediggejoavku vuorjašuvvá go Justiisadepartemeanta dál nu čielgasit geažuha ahte Sis- Finnmárkku Riekteveahkkekantuvra ferte gávdnat eará ruhtadangálduid go departemeanta, ja go departemeanta seammás bidjá Riekteveahkkekantuvrra ovtta dássái eará rašes joavkkuid riekteveahkkedoaimmaiguin Norggas. Sis- Finnmárkku Riekteveahkkekantuvrras lea erenoamáš doaibma mii ii gávdno makkárge eará riekteveahkkedoaimmain Norggas, dat fállá sámegielat riekteveahki ja nevvodeami guovllus gos muđui leat unnán advokáhtat. ¶
Árja Sámediggejoavku oaivvilda maid ahte geažuheamit mat leat boahtán Justiisadepartemeanttas, leat ahte Sámediggi farggamusat ferte bivdit konsultašuvnnaid áššis vai beassá digaštallat departemeanttain makkár váikkuhusaid departemeantta mearrádus sáhttá buktit sámi beroštumiide. ¶
Árja Sámediggejoavku háliida ahte Sámediggi oažžu meannudeapmái ášši sámegielat riekteveahkkefálaldaga birra boahtteáiggis miehtá sámi guovlluid, mas maiddái organiseren, ámmát ja doaimmaheapmi Sis- Finnmárkku Riekteveahkkekantuvrras boahtteáiggis digaštallojuvvo, ja mas strategiijat ja nannen ollislaš sámi riekteveahkkefálaldagas biddjo. ¶
Sámediggeráđi árvalus čuovvoleapmái ¶
Sámediggeráđđi oaidná dehálažžan ahte sámi álbmogis lea vejolašvuohta oažžut riekteveahkki. Lea erenomážit dehálaš ahte gávdnojit sámegielat riekteveahkkedoaimmat. Sis-Finnmárkku riekteveahkkekantuvra lea ja leamaš buorre doaibma sihkkarastin dihte riekteveahkki sámegielgeavaheddjiide. ¶
Sámediggeráđđi oaidná dehálažžan ahte riekteveahkkekantuvra jotkojuvvo ja ahte dasa sihkkarastet ruđat viidásat doibmii. Ráđđi áigu loktet ášši Justiisadepartementii ja gáibidit konsultašuvnnaid konsultašuvnnašortnega mielde. ¶
Sámediggeráđđi oaidná hui dehálažžan ahte sámi álbmogis lea doarvái riekteveahkki,nu go namahuvvon dás ovdalis. Ráđđi áigu danin árvvoštallat galgá go dát ortnet mii lea Sis-Finnmárkkus viiddiduvvot stuorát guvlui ja mo galgá sihkkarastit ahte reasta sámi álbmogis oažžu dárbbašlaš riekteveahkki. ¶
III  Jienasteapmi ¶
39 áirasis ledje 32 čoahkis. Dán áššis ii jienastuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Jarle Jonassen    2    Raimo Valle - ođđa ášši 1    3  Egil Olli   Raimo Valle Anders Somby jr.   Ann-Mari Thomassen   Silje Karine Muotka    Egil Olli    4  Silje Karine Muotka - ođđa ášši 3     5  Marianne Balto Rolf Arthur Johansen  Silje Karine Muotka     Marianne Balto    6  Ann-Mari Thomassen - ođđa ášši ¶
7  Vibeke Larsen   Ann-Mari Thomassen Ronny Wilhelmsen  Vibeke Larsen    8  Ronny Wilhelmsen - ođđa ášši 5    9  Odd Iver Sara   Ronny Wilhelmsen Geir Johnsen   Láilá Susanne Vars   Silje Karine Muotka  Odd Iver Sara  10  Anne Helene Moeng Saari - ođđa ášši 6  11  Egil Olli   Anne Helene Moeng Saari Anne Marit Eira   Heidi Persdatter Greiner Haaker   Aili Keskitalo  Egil Olli  12  John Kappfjell - ođđa ášši 7 ¶
13  Ellinor Marita Jåma   John Kappfjell Silje Karine Muotka   Ida Marie Bransfjell   Jarle Jonassen  Ellinor Marita Jåma  14  Láilá Susanne Vars - ođđa ášši 8  15  Egil Olli   Láilá Susanne Vars John Kappfjell  Egil Olli  16  Gunn-Britt Retter - ođđa ášši 2  17  Marianne Balto   Gunn-Britt Retter Mariann Wollmann Magga   Láilá Susanne Vars   Olaf Eliassen  Marianne Balto ¶
Ášši meannudeapmi loahpahuvvui 07.06.13 dii. 10.00. ¶
Čoahkkingirjji čállit: Roy Amundsen  17 siidu 317 siiddus ¶
Vuođđogiella: Dárogiella ¶
Ášši/Sak   DC 017/13 ¶
Sámediggeráđi doaibmadieđáhus ¶
Arkiiva ¶
SF- Arkiiváššenr. ¶
Ášši meannudeapmi álggahuvvui 3.6.2013 dii. 14.17. ¶
I  Mildosat ¶
Nr  Beaivi Geas/Geasa Namahus ¶
II  Evttohusat ja mearkkašumit ¶
Sámediggeráđi árvalus Sámediggái: ¶
Sámediggi váldá Sámediggeráđi áigodaga 9.2.-13.5.2013 doaibmadieđáhusa diehtun. ¶
1 Álggahus ¶
Dát dieđáhus válddaha áigodaga 9.2.-13.5.2013 ja čatnasa Sámedikki 2013 bušehttii.  Sámediggeráđđi lea dán áigodagas doallan ovtta čoahkkima ja máŋga telefovdnačoahkkima ja lea meannudan 121 ášši. Nugo oidno geahčastagas www.sametinget.no de lea ráđđi searvan ollu čoahkkimiidda ja ovddastemiide. ¶
Dásseárvu ¶
ON nissonkommišuvdna ¶
ON nissonkommišuvnna 57. Sešuvdnas lei váldofáddá vuosttaldit ja hehttet veahkaválddi nissoniid ja nieiddaid vuostá. Sámediggeráđđi lei mielde norgga delegašuvdnan 4.2.13 gitta 8.3.2013. ¶
Raporta Máilmmibáŋkkus merošta ahte lea stuorát lohkku nieiddat ja nissonat gaskal 15 ja 44 jagi geat veagalváldojit ja geat vásihit veahkaválddálašvuođa lagas relašuvnnain, go dan logu ektui geat ožžot borasdávdda, gevvet biilalihkohisvuhtii, geat vásihit soađi ja geat ožžot maláriadávdda. Lea sáhka fámus go lea sáhka nieiddaid ja nissoniid veahkaválddálašvuođas. Lea čadnon historjjálaš ja struktuvrralaš fápmodássái mii lea earálágan gaskal nissoniid ja almmáiolbmuid. ¶
Sámediggeráđđi háliidii iežas oassálastimin ON nissonkommišuvnnas čalmmustahttit álgoálbmotnissoniid dili veahkaválddálašvuođa hárrái. Álgoálbmot nissonat vásihit dávjá máŋgga dimenšuvnnat vealaheami, sihke sohkabeali ektui ja čearddalašvuođa ektui. Dasa lassin leat maid álgoálbmotnissonat dávjá geafimusat gefiin. ¶
Dasa lassin lea čujuhus dasa ahte nissonat geat dávjá vásihit máŋgga dimenšuvnnat vealaheami, dávjá lea maid stuorát várra ahte vásihit maid veahkaváldima. Implementerenoasis loahppajulggaštusas čujuhuvvo ahte ferte bargat dan vuostá ahte nieiddat ja nissonat eai vásit veahkaválddálašvuođa deaivvadettiin dearvvašvuođadoaimmahagain. Dás leat álgoálbmotnissonat namuhuvvon oktan máŋggain eará nissonjoavkkuin, geat leat erenomáš rašis ja váttis dilis. ¶
Sámedikkis lei lagaš oktavuohta eará álgoálbmotnissoniiguin sešuvnnas. Diimmá sešuvnnas vásiheimmet ahte ledje unnán álgoálbmotnissonat sešuvnnas, ja sii geat ledje doppe eai lean ovttas. Dán jagi ledje ollu álgoálbmotnissonat oasseváldit, ja sis ledje fásta iđitčoahkkimat. Ovttas ráhkadedje sii oktasaš cealkámuša, gos álgoálbmotnissoniid veahkaválddálašvuođa hástalusat biddjojedje ovdan, dasa lassin bukte maid ávžžuhusa stáhtaide ahte galget čađahit doaibmabijuid mat barget vuostá álgoálbmotnissoniid ja nieiddaid veahkaváldima. ¶
Nissonbeaivvi čalmmustahttin ¶
Sámediggeráđđi čalmmustahtii nissonbeaivvi Árrán julevsámi guovddážis Divtasvuonas. Árranis lei vuolggasadjin jienastanvuoigatvuođaávvudeapmi ja ledje bidjan dásseárvvu ja nissonat, nissoniid oasseváldin ja ovddastus fáddán dán čalmmustahttimii. Sámediggeráđis lei sáhkavuorru, gos fáddá lei sámi nissoniid oasseváldin politihkas. Sámediggeráđđi almmuhii maid kronihka, gos fáddá lei nissoniid iežas jietna, nissonbeaivvi oktavuođas. ¶
2.1  Váldomihttomearri ¶
 Eanet giellageavaheaddjit ¶
2.2 Sámegiela geavaheapmi ¶
Mihttomearri: ¶
 Viiddidit ja nannet sámegiela geavaheami. ¶
Oassemihttomearri: ¶
 Sámegiella lea beaivválašgiella. ¶
 Sámegiella geavahuvvo viššalit ja lea oidnosis almmolašvuođas. ¶
 Sámegiella lea oidnosis ja geavahuvvo maiddái dain guovlluin gos giella lea áitojuvvon. ¶
Strategiijat: ¶
 Váikkuhangaskaomiid aktiivvalaš geavaheami bokte ovdánahttit sámegiela geavaheami. ¶
Sámedikki ohcanvuđot giellaprošeaktadoarjagat ¶
Sámediggi almmuhii ohcanvuđot giellaprošeaktadoarjaga 2013 mas lei ohcanáigemearri njukčamánu 1.beaivvi 2013. Leat boahtán 84 prošeaktaohcamat. Oppalaš ohcansupmi lea kr. 17 250 000. ¶
Prošeaktaohcamat leat juhkon dán láhkái giellaprošeavttaid 2013 vuoruhemiid mielde: ¶
- Giellakurssat rávisolbmuide – ohcansupmi kr. 3 640 000. ¶
- Giellakurssat maid ásahusat/organisašuvnnat ovttasráđiid lágidit rastá riikarájiid - ohcansupmi kr. ¶
- Giellaarenat mat nannejit njálmmálaš giellafievrrideami buolvvaid gaskkas – ¶
- Giellaleairrat mánáide ja nuoraide – ohcansupmi kr. 2 050 000. ¶
- Tearbmaprošeavttat – ohcansupmi kr. 1 330 000. ¶
Čoahkkingirjji čállit: Roy Amundsen  19 siidu 317 siiddus ¶
Báikenammaprošeavttat – ohcansupmi kr. 2 140 000. Ovddidit, jorgalit dahje heivehit applikašuvnnaid sámegillii – ohcansupmi kr. 3 930 000 ¶
 Sámediggeráđđi meannuda dáid ohcamiid loahpageahčen miessemánu. ¶
Politihkalaš čoahkkin sámediggeráđiin, suohkaniiguin ja fylkasuohkaniiguin ¶
Sámediggeráđđi lei bovden politihkalaš čoahkkimii 28.2.12 Kárášjohkii čuovvulan dihte ovttasbargošiehtadusaid, mii Sámedikkis lea sámi hálddašanguovllu suohkaniiguin ja fylkkasuohkaniiguin, guovttegielalašvuođadoarjaga geavaheami ektui. Mihttomearri ovttasbargošiehtadusaiguin lea ahte dát galget leat reaidun buorre gulahallamii ja ovttasbargui sámegielain. Ráđđelahttu Ellinor Marita Jåma ovdanbuvttii Sámediggedieđáhusa sámegielaid birra, ja sámediggeráđi áigumuš lea earret eará rievdadit Sámelága giellanjuolggadusaid ja álggahit giellaresursagielddaid. Measta buot suohkanat ja fylkasuohkanat ledje čoahkkimis, ja besse buktit ovdán vásihemiid ja ovddidit buoridemiid šiehtadusaid čuovvuleapmái. Sihke suohkanat/fylkasuohkanat ja sámediggeráđđi leat duhtavačča mo šiehtadus lea doaibman vuosttaš jagi. ¶
Ovttasbargošiehtadusa vuolláičállin Raavrevijke tjielten  Raavrevijke tjielte lea beassan mielde sámegiela hálddašanguvlui ođđajagimánu 1.beaivvi 2013 rájes. Ovttasbargošiehtadus guovttegielatvuođa birra gaskal Raavrevijke tjielte ja Sámedikki vuolláičállojuvvui 28.2.2013. ¶
Sámedikki hálddahus lea searvan suohkaniid ja fylkasuohkaniid oktasaš giellafágalaš forumii GiellaGiella, maid Romssa fylkkasuohkan lágidii 10-11.4.2013 Romssas. GiellaGiella álggahuvvui 1998, ja lea oktasaš fágalaš foruma sámegiela hálddašanguovllu giellakonsuleanttaide ja giellabargiide. GiellaGiella forumas ledje logaldallamat main ledje giellafágalaš fáttát. Suohkanat ja fylkasuohkanat ovdanbukte maid giellabargguid ja giellabargguid hástalusaid. ¶
 Váikkuhit ahte sámegiella čalmmustahtto ja geavahuvvo eambbo ¶
Giellamovttiidahttinbálkkašupmi ¶
Sámedikki giellamovttiidahttinbálkkašupmi geigejuvvo geassemánu 2013 dievasčoahkkima oktavuođas. Bálkkašupmi lea 50.000 ruvnnu ja dáiddadiploma. Sámediggi juohká bálkkašumi juohke njealját jagi. Bálkkašumi sáhttá oažžut ovttaskas olmmoš dahje dakkár ásahus, prošeakta dahje organisašuvdna, mii/gii lea bidjan ollu návccaid nannet, ovddidit ja seailluhit sámegiela. Sámediggi ožžui 16 evttohusa áigemeari siste, mii lei 15.3.2013. ¶
Sámi báikenamat ¶
Sámi báikenammakonsuleanttaid bargu lea rávvet sámi báikenamaid čállinvuogi. Sámediggeráđđi lea hui movttat go gielddat ja Stáhta Kártadoaimmahat váldet sámi báikenamaid almmolaš geavahussii. Dát lea mielde čalmmustahttimin sámi báikenamaid. ¶
Dán áigodagas lea Sámedikki báikenammabálvalus buktán rávvagiid earret eará Mátta-Várjjaga gildii, gos gielda ovttasráđiin Stáhta Kártadoaimmahagain leat dáhtton rávvaga šaldi ja tunealla namaide. Báikenammabálvalus lea maiddái buktán rávvagiid luonddureserváhtta namaide Romssas ja maiddái luonddunamaide Lødingen suohkanis. ¶
Lulli-sámegiel guovllus lea Sámedikki báikenammabálvalus addán rávvagiid čállinvugiide ja eará dieđuide mat gusket báikenamaide ja Statsskog barttaide earret eará Grane ja Overhalla suohkanis. Rana ja Raavrevijke suohkanat leat bargagoahtán oažžut sámegillii gielddanama. Lea movttiidahtti go gielddat válljejit oažžut dohkkehuvvot sámegiel nama. Sámediggi lea buktán rávvagiid man láhkai ášši meannuduvvo, go gieldda namain lea earálágan áššemeannudan vuohki go eará namain. Gielddat fertejit oažžut namaideaset mearriduvvot Gieldda- ja regionáladepartemeanttas. ¶
Čoahkkingirjji čállit: Roy Amundsen  20 siidu 317 siiddus Sámediggi lea addán rávvagiid Raavrevijke ja Snåasa suohkanii galbbaid ektui ja maiddái guđe giella galgá vuosttažin galbbas. Dát namuhuvvo báikenammalágas, ja das čuočču ahte lea erohus guđe gillii namat bohtet galbbain jus lea sámegiela hálddašanguovllus dahje olggobeale sámegiela hálddašanguovllu. ¶
Hábmera suohkan lea čađahan gulaskuddama sámegiela galbbaid ektui suohkanis. Sámediggi lea sádden cealkámuša suohkanii, gos mii leat positiiva sámegiel báikenamma- ja diehtojuohkkin galbbaide. Lea buorre go suohkan sádde dákkár áššiid gulaskuddamii, nu ahte ožžot buot oaiviliid ovdán ovdal go álget bidjat sámegiel galbbaid. ¶
Sámediggi lei mielde muitaleamen Sámedikki rolla ja barggu birra báikenammaáššiiguin báikenammasemináras, maid Várdobáiki lágidii 6.3.13. Seminára oasseváldit ledje Mátta-Romssa ja Norlándda suohkan bargit. ¶
Sámediggepresideanta Egil Olli lei mielde go Skániid girjie almmuhii Skánik ja Evenáši báikenammagirjjiid 26.4.13. Sámediggi oaidná dáid girjjiid dehálažžan go lea sáhka seailluhit sámi báikenamaid, nu ahte báikenamat registrerejuvvojit, čalmmustahttojit ja váldojit geavahussii. ¶
Tearbmabargu ¶
Beaivválažžat addit ráđi ja veahki go ovttaskas olbmot ja ásahusat leat jearran sániid, tearpmaid ja namahusaid birra. Sámi Giellagáldu lea 1.1.2013 váldán badjelasat dán barggu, muhto Sámediggi addá ain ráđiid ja veahkki jus lea vejolaš. Sámediggeráđđi lea álggahan barggu ođasmahttit Čállinrávagirjji, mii ii leat ođasmahtton dan rájes go Sámediggi almmuhii dán 2003. ¶
Sámedikki hálddahus oassálasttii sáhkavuoruin semináras giellahástalusaid ja riektesihkkarvuođa birra, maid SEG lágidii Sis-Finnmárkku diggegottiin Deanus 15.-16.4.13. Seminára lei prošeavtta loahpaheapmi, maid SEG lea čađahan ja masa lea Sámedikkis ožžon doarjaga. Ledje sullii 30 oasseváldi semináras. ¶
Sátnebáŋku/terminologiijabáŋku ¶
Bargu ráhkadit ođđa sátnebáŋkku/terminologiijabáŋkku lea bures boahtán johtui. Bargu dahkku ovttas Divvunin, ja plána mielde galgá ođđa sátnebáŋku almmuhuvvot 2013 čavčča. ¶
Teaksta – hállanvuogádat ¶
Sámediggeráđđi almmuhii fálaldatgilvvu ráhkadit teaksta- hállanvuogádaga davvisámegillii. Áigemearri buktit fálaldagaid lei 7.5.13, ja bođii okta fálaldat. Dál leat geahččamin gokčá go fálaldat gáibádusaid. ¶
Hálddahus lea dán áigodagas álggahan barggu kártet sámegielaid siskkáldasat Sámedikkis, ja lea maid kártemin makkár gelbbolašvuođa dárbbut leat sámegiela ektui. Ulbmil kártemin lea ráhkadit strategiijaid lokten dihte gelbbolašvuođa sámegielas ja sámegiela geavaheamis Sámedikkis. ¶
 Giellaoahpahus ja álbmotčuvgehus olles álbmogii ¶
 Doaibmabijut Giellajagi 2013 oktavuođas ¶
Giellakampánja Sámediggeráđđi lea plánemin giellakampánja mii galgá leat 2013 čavčča. Kampánja galgá loktet diđolašvuođa sámegiela geavaheami hárrái, movttiidahttit sámegiela oahppat, lasihit sámegiela geavaheami eanet ja ođđa arenaiguin ja ahte sámegiella geavahuvvo almmolaš oktavuođaiguin ja sosiála mediaiguin. Dát kampánja lea Sámedikki váldodoaibma Giellajagi 2013 oktavuođas. ¶
Giellakampánja galgá leat riikkaviidosaš kampánja miellaguottuid ektui, mii galgá loktet diđolašvuođa sámegiela geavaheami servvodagas. Kampánja olahusjoavku leat sámi nuorat ja rávis olbmot. Kampánja galgá leat 4 gillii: davvisámegillii, julevsámegillii, lullisámegillii ja dárogillii. ¶
Čoahkkingirjji čállit: Roy Amundsen  21 siidu 317 siiddus ¶
Sámediggi lei almmuhan fálaldatgilvvu, gos mii dáhtuimet fálaldagaid čađahit giellakampánja. Gilvvohallanvuođus dáhtuimet veahkki: ¶
- hábmet kampánjja jurdaga ¶
- evttohit buori strategiijaid mo čađahit kampánja ¶
- ráhkadit kampánja mii olaha olahusjoavkku ¶
- ráhkadit kampánja mii heive iešguđege giellaguovlluide ¶
- válljet geaidda juohkit ¶
Golbma fálaldaga bohte ovdal áigemearri manai buktit fálaldagaid. Fálaldagat leat veardiduvvon gáibádusaid ektui, ja juolludanreivve lea sáddejuvvon 13.5.13. Sii geat eai vuoitán dán gilvvu, sis lea vejolašvuohta váidit mearrádusa almmolaš oastimiid lága mielde. Áigemearri buktit váidaga lea 14 beaivvi. Kampánja bargu álggahuvvo maŋŋá váidináiggi. ¶
Galgá váikkuhit dasa ahte: ¶
 Sámegiella nannejuvvo ja geavahuvvo eambbo. ¶
 Máhttu sámi giela ja kultuvrra birra galgá buoridit máhttodási ja čuvgehit sápmelašeallima birra ja ¶
dainna lágiin hábmet buoret ipmárdusa. ¶
 Ovdánahttit positiiva sámi identitehtaipmárdusa ¶
 Hálddašanguovlluid olbmot bálvaluvvojit sámegillii go váldet oktavuođa almmolaš etáhtaiguin. ¶
2.3 Sámegiela arenat ¶
Mihttomearri: ¶
 Mis leat ceavzilis ja árjjalaš arenat sámegiela várás. ¶
Strategiijat: ¶
 Váikkuhangaskaomiid aktiivvalaš geavaheami bokte bargat dan ala ahte bisuhit ja viidáseappot ¶
ovddidit dáláš arenaid, ja ásahit ođđa arenaid sámegiela várás. ¶
Galgá oččodit: ¶
 Buriid arenaid sámegiela oahppamii ja geavaheapmái. ¶
2.4 Sámegiela seailluheapmi ja ovddideapmi ¶
Mihttomearri: ¶
 Sámegiella geavahuvvo ja oidno buot servodatsurggiin. ¶
Strategiijat: ¶
 Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat ¶
buriid rámmaeavttuid sámegiela várás. ¶
Diehtojuohkinčoahkkin Aarborte suohkaniin ¶
Aarborte suohkan lágidii álbmotčoahkkima 19.2.2013, gos fáddán lei sámegiel hálddašanguovlu. Aarborte suohkan lea mearridan álggahit ovdaprošeavtta mii guoská vejolaš ohcamuša sámegiela hálddašanguvlui.  Sámedikki hálddahus muitalii čoahkkimis makkár geatnegasvuohta lea gielddaiguin mat leat mielde sámegiela hálddašanguovllus. Ledje boahtán sullii 20-30 olbmo čoahkkimii, ja máŋggas ledje movtta go Aarborte suohkan iská vejolašvuođaid searvat sámegiela hálddašanguvlui. ¶
Ođđa giellaláhka Norggas ¶
Kulturdepartemeanta lea álggahan barggu ráhkadit ođđa giellalága Norggas. Dát bargu lea Stuorradiggedieđáhusa nr. 35 Mål og meining čuovvuleapmi, gos boahtá ovdán ahte “Kulturdepartemeanta álggaha barggu giellalágain, mii galgá mearridit dárogiela stáhtusa ja doaimma ¶
Čoahkkingirjji čállit: Roy Amundsen  22 siidu 317 siiddus dárogielas váldogiellan Norggas, ja makkár stáhtus ja rolla eará gielain go dárogielas galgá leat.” Sámediggi vuordá dál Kulturdepartemeanttas dárbbašlaš dokumeanttaid, nu ahte mii sáhttit álggahit konsultašuvdnaproseassa dán áššis. ¶
Sámegielaid doaibmaplána ¶
Ráđđehusa sámegielaid doaibmaplána mii ilmmai miessemánus 2009, sisttisdoallá doaibmabijuid maid guovddáš eiseválddit ja Sámediggi galgá čađahit nannen dihte oahpahusa sámegielas ja sámegillii, lasihit sámegiela geavaheami ja čalmmustahttit sámegielaid Norggas. Guovvamánus 2011 bođii stáhtusraporta, mii muitala man guhkás leat olahan doaibmabijuiguin, ja gos bohte maid ovdán ođđa doaibmabijut doaibmaplánii. Sámedikkis ja Ođasmahttin- hálddahus- ja girkodepartemeantas lei hálddahus dásis čoahkkin 8.15.13, gos áššin lei 2013 stáhtusraporta Sámegielaid doaibmaplána doaibmabijuid ektui. Dát raporta galgá plána mielde leat gárvvis ovdal 2013 geasi. ¶
Doaibmaplána doaibmaáigi lea geassemánu 2014 rádjái. Min vásáhus Sámegielaid doaibmaplána hárrái lea ahte guovddáš eiseválddit eai nákce ollislaččat koordineret giellapolitihka mii guoská sámegielaide. Iešguđege departemeanttat fertejit háhkat eanet máhttu sámegiela birra. Lea maid dehálaš ahte departemeanttat šaddet váldit eanet ovddasvástádusa ja ahte ožžot čielgasat rolla go barget sámegielain. Sámediggedieđáhus sámegiela birra ferte leat vuođđun, jus dákkár doaibmaplána galgá jotkojuvvot, vai sáhttá sihkkarastit ahte doaibmabijut leat čielgasat ollislaš giellapolitihkas. ¶
Sámediggedieđáhusas sámegiela birra deattuhuvvo giellasirdin ruovttus ja olggobealde ruovttu giellanannenbarggus. Sámedikki váldoulbmil giellaovdánahttinbarggus lea lasihit giellageavaheddjiid logu ja loktet sámegiela geavaheami. Juksan dihte dáid mihttuid fertet mii nagodit oažžut ollu eambbo doaibmi guovttegielat giellageavaheddjiid. Sámediggi áigu lágidit giellakonferánsa gos fáddán lea “Doaibmi guovttegielatvuohta, mo dan juksat?” Konferánsa lágiduvvo Romssas skábmamánu 13. ja 14. beaivvi 2013. Konferánsa lágiduvvo ovttas Sámi lohkanguovddážin. ¶
Doaibmi guovttegielatvuohta lea čadnon oahppoásahusaid áŋgiruššamii, muhto maiddái almmolaš ja priváhta ásahusaid giellageavaheapmi ja giellapolitihkka leat dehálaččat doaibmi guovttegielatvuođa hárrái. Konferánssa olahusjoavku leat buohkat geat barget iešguđege dásiin gos láhčet dili doaibmi guovttegielatvuhtii servodagas. ¶
Giellaguovddášdeaivvadeapmi ¶
Giellaguovddášdeaivvadeapmi lei Gáivuona suohkanis, Olmmáivákkis 24.-25.4.2013. Giellaguovddážat ovdanbukte mo sii barget sámegielain. Fágalaš sisdoallu lei earret eará logaldallan sámegiela birra, lullisámegiel giellarávdi, giellasirdin ruovttuin, giellajahki 2013 ja upmisámegiela ođđasit ealáskuhttin. Sámedikkis lei sáhkavuorru giellaguovddážiid evaluerema birra ja Ovttas muitalii sin neahttasiiddu birra gos leat sámi oahpponeavvut. ¶
Davviriikkalaš giellaovttasbargu ¶
Prošeakta Sámi Giellagáldu álggahuvvui 1.1.2013. Norgga Sámediggi doarju prošeavtta ruđalaččat ja olmmošlaš resurssaiguin. Álggahanseminára lei Anáris 19.-20.02.2013, gos presideanta Egil Olli rabai prošeavtta Sámi parlamentáralaš ráđi presideantan, ja hálddahus doalai sáhkavuoru tearbmabargguid birra. Buot prošeaktamielbargit leat dál virgáduvvon, ja vuosttaš čoahkkin iešguđege giellajuhkosiin lea plánejuvvon miessemánu loahpas geassemánu álggus. ¶
Galgá váikkuhit dasa ahte: ¶
 Sámegiella geavahuvvo eambbo njálmmálaččat ja čálalaččat. ¶
 Sámegiela geavaheamis lea alit stáhtus ja buoret dihtomielalašvuohta. ¶
 Lea buoret vuođđu sámegiela viidásit ovddideapmái. ¶
Čoahkkingirjji čállit: Roy Amundsen  23 siidu 317 siiddus ¶
Kultuvra ¶
3.1 Váldomihttomearri ¶
Váldomihttomearri: ¶
 Ealli ja juohkelágan sámi dáidda- ja kultureallin. ¶
3.2 Sámi kulturbargoarenat ¶
Mihttomearri: ¶
 Sámi ásahusat ja dáidda- ja kulturgaskkustanbáikkit leat guovddáš aktevrrat ja eavttuid biddjit sámi ¶
servodat- ja demokratiijaovddideapmái. ¶
Oassemihttomearri: ¶
 Árjjalaš sámi dáidda- ja kulturgaskkustanbáikkit, kulturásahusat ja museat main lea alla fágalaš ¶
dássi. ¶
Strategiijat: ¶
 Gulahallama bokte báikkálaš, regionála ja guovddáš eiseválddiiguin ja eará aktevrraiguin nannet ¶
rámmaeavttuid sámi ásahusaid ja dáidda- ja kulturgaskkustanbáikkiid várás. ¶
Oassin sámi ásahusaid viidáseappot ovddideamis ja nannemis lea dán áigodagas álggahuvvon lagat čuovvoleapmi ja gulahallan daid sámi ásahusaiguin, maidda Sámediggi addá njuolggodoarjaga. Dat dáhpáhuvvá hálddahuslaš čoahkkimiid bokte iešguđet ásahusain, mas dálá dilli ja boahttevaš hástalusat ja juohke ovttaskas ásahusa vejolašvuođat leat fáddán. Áigumuššan lea čađahit buot čoahkkimiid ásahusaiguin dán jagi mielde. ¶
 Árjjalaš váikkuhangaskaomiid geavaheami bokte bisuhit ja viidáseappot ovddidit sámi ásahusaid ja ¶
dáidda- ja kulturgaskkustanbáikkiid. ¶
Sámediggeráđđi doalai čoahkkima Sámi dáiddárráđiin 2.5.2013, mas fáddán lei jagi 2014 bušeahtta ja hástalusat bušeahttaproseassa oktavuođas. Sámediggedieđáhusas sámi dáidaga ja kultuvrra birra 2013 dieđihuvvo árjjaleappo politihkka sámi dáiddáriid ektui ja buoret rámmaeavttut sámi dáiddáriidda. Oassin dán politihkkahábmemis galgá Sámedikkis leat buoret ulbmil- ja boađusstivren das mii guoská Sámedikki ohcanvuđot váikkuhangaskaomiide sámi dáidaga ja kultuvrra várás, dát galgá duohtandahkkojuvvot lagas gulahallamiin dáidagiin ja kultureallimiin. Čoahkkimis ságastallojuvvui rabasvuođa birra das mo proseassat dáhpáhuvvet ja digaštallamat árvvoštallama ja eavttuid birra. ¶
 Eanet geatnegahttit ovttas ovddidit sámi dáidaga, kultureallima ja sámi kulturásahusaid ¶
fylkkagielddaid ovttasbargošiehtadusaid bokte. ¶
 Čuovvolit vuoruhuvvon doaibmabijuid mat leat sámi ásahusovddidandieđáhusas. ¶
Sámediggeráđis lea leamaš čoahkkin Beaivváš stivrrain 6.5.2013. Čoahkkima fáddán lei ođđa teáhtervisti. Sámediggeráđđi muitalii stivrrii huksenprográmma barggu ja stáhtusa birra. Viidáseappot muitaluvvui stivrii man ollu visti meroštallojuvvo máksit, viessoláigomeroštallama birra prográmmadásis ja geavaheaddjireaidduid gollomeroštallamiid birra. Vuođđun lea biddjojuvvon ahte ođđa teáhtervisti čađahuvvo dábálaš prošeaktan. Viidáseappot dieđihuvvui proseassaid birra huksenáššiid oktavuođas stáhtabušeahtas konsultašuvdnašiehtadusa vuođul. ¶
Searvi Sámi viessu Oslos lea bargan ođđa organisašuvdnamálle čielggademiin dainna áigumušain ahte ollašuhttit ásahusdieđáhusa áigumušaid stivren- ja organisašuvdnavuogi oktavuođas. Sii leat Sámediggái evttohan rievdadit oasussearvin ja leat bovden Sámedikki searvat oasuskapitálain. ¶
Sámediggeráđđi miehtá dasa ahte Searvi Sámi Viessu Oslos rievdaduvvo oasussearvin, ja rávve ahte Searvi Sámi Viessu Oslo os vuođđuduvvo čuovvovaš eaiggádiiguin: Sámediggi, Oslo Sámiid Searvi, Sámeálbmot Bellodat ja Sámi Sosialademokráhtalaš Searvi. ¶
Čoahkkingirjji čállit: Roy Amundsen  24 siidu 317 siiddus Sámediggeráđđi rávve ahte oasuskapitála lea uhcimusat 100 000 NOK juogaduvvon 1000 NOK sturrosaš ossosiidda ollásit sisamáksojuvvon. Sámedikki eaiggátoassi biddjojuvvo 55 proseanta ollislaš oasuskapitálas. ¶
Oassin 2013 bušeahta láidestusain, mii mearkkaša ahte Sámediggi galgá čađahit oktavuođačoahkkimiid sámi ásahusaiguin fágalaš gulahallama ja gaskaneas diehto- ja oaivillonohallama várás, lea Sámediggeráđđi doallan čoahkkimiid Kárášjoga Festiválaiguin, Sámi Dáiddaguovddážiin ja Sámi dáiddárráđiin. Čoahkkimiin digaštallojuvvojedje hástalusat bušeahta ja raporterema ektui, ođđa kulturdieđáhusa áŋgiruššansuorggit ja eará áššit mat leat deaŧalaččat sámi ásahusaide. ¶
Sámediggeráđđi lea ovttas Snoasa sátnejođiheddjiin ja Saemien sijtein leamaš čoahkkimis guovvamánus kultur- ja biebmolávdegottiin Saemien sijte huksenpršeavtta oktavuođas. Sámediggeráđi mielas lea daŧalaš ahte prošeakta čađahuvvo ja ahte dat namuhuvvo boahtte stáhtabušeahtas. Sámediggeráđđi ovdandoalai čoahkkimis ahte huksenprošeakta addá buori vejolašvuođa ovdandoallat, ovddidit ja čalmmustahttit lullisámi kultuvrra gelbbolaš vuogi mielde, ja ahte prošeakta lokte olles regiovnna ja Norgga našuvdnan. ¶
RiddoDuottarMuseat ¶
De samiske samlinger/Sámiid Vuorká-Dávvirat (SVD) Kárášjogas lea musea- ja historjásearvi ja lea okta doaibmavuođđudusa RiddoDuottarMuseat vuođđudeddjiin. SVD lea cealkán eret doaibmašiehtadusa RiddoDuottarMuseaiguin. Seammás lea Porsáŋggu gielda, mii eaiggáduššá Porsáŋggu musea ja RiddoDuottarMuseat vuođđudeaddji, mearridan ahte ii áiggo addit doaibmaruđaid RiddoDuottarMuseaide. Goappašat mearrádusat leat fámus ođđajagimánu 1. b. 2014 rájes. Danne lea Sámediggi nammadan bargojoavkku mas leat mielde Sámedikki ja eaiggádiid ovddasteaddjit, mas mii geahčadit mo RiddoDuottarMuseaid museat sáhttet doaibmat boahtteáiggis. Sámediggi lea dattetge dadjan čielgasit ahte Sámedikki doaibmaruđat addojuvvojit daidda museaide, mat čuvvot nationála museaođastusa ja leat mielde nannejuvvon ovttadagain. Raporta dán barggus vurdojuvvo geassemánus 2013. ¶
Museapolitihkalaš čilgehus ¶
Sámediggi lea ráhkadan museapolitihkalaš čilgehusa mii ovddiduvvo dievasčoahkkimii geassemánus 2013. Sámi museat leat ovddidan evttohusaid dán bargui. ¶
 Váikkuhit positiivvalaš kulturovdáneami nuortasámi servodagas. ¶
 Váikkuhit árjjalaččat proseassain Nuortasámi musea gárvvisteami oktavuođas. ¶
 Ovttasbargat Norgga girkuin ja eará oskuservodagaiguin. ¶
Sámedikki presideanta Egil Olli oassálasttii Girkočoahkkima 2013 rahpamii Kristiansandas 11.4.2013. Son oassálasttii rahpanipmilbálvalussii Kristiansandda duopmogirkus, rahpančoahkkimii ja guossin rahpanmállásiin. ¶
Sámedikki ja Sámi girkoráđi gaskasaš hálddahuslaš ovttasbargošiehtadusa čuovvoleami oassin dolle bealit jahkásaš oktavuođačoahkkima Ájluovttas 8.5.2013. Čoahkkimis lonohallojuvvojedje dieđut guovdilis áššiid birra, ja daid konkrehta áššiid viidáset áššejođu birra, mat ságaškuššojuvvojedje. Daid áššiid gaskkas mat ledje áššelisttas, sáhttit namuhit Sámi girkobeaivvit 2013, stipeandaortnegat girkolaš ohppui, sámelága giellanjuolggadusaid ođasmahttin, nationála sámi konfirmántaleaira, sámi biibbaljorgaleapmi, Stålsettlávdegotti evttohus - gulaskuddan, davvinorgga religiovdna- ja girkohistorjáprošeakta ja álgoálbmogiidda guoski bargu. Dasa lassin ovddidii Sámi girkoráđđi evttohusaid Sámedikki jagi 2014 bušeahttabargui ja muitalii vuoruhuvvon áššiid birra jagi 2014 Stáhtabušeahtas. ¶
 Váikkuhit positiivvalaš kulturovdáneami julev- ja máttasámi servodagas. ¶
Galgá váikkuhit dasa ahte: ¶
 Leat ulbmildiđolaš, doaibmi ja ovddideaddji sámi arenat kulturbarggu várás. ¶
Čoahkkingirjji čállit: Roy Amundsen  25 siidu 317 siiddus ¶
3.3 Dáidda- ja kulturbargu ¶
Mihttomearri: ¶
 Girjás sámi dáiddalaš ja kultuvrralaš ovdanbuktimat oainnusmahttojuvvojit servodagas. ¶
Oassemihttomearri: ¶
 Viiddis ja buorre kulturfálaldat sámi álbmoga várás. ¶
Strategiijat: ¶
 Váikkuhit sámi dáidda- ja kultureallima bisuheami ja viidáset ovddideami. ¶
 Láhčit dili nu ahte sámi dáidda dáiddáršiehtadusa bokte ovdána ja gaskkustuvvo. ¶
Sámedikki ja Sámi dáiddárráđi gaskasaš gustovaš váldošiehtadusa šiehtadusáigodat nohkká 2013:s. Sámediggeráđis ja Sámi dáiddárráđis lei čoahkkin 17.4.2013 Kárášjogas, mas áigumuššan lei mearridit vugiid mo šiehtadallat ođđa šiehtadusa. Čoahkkimis jukse bealit ovttamielalašvuođa das ahte ráhkadit ođđa váldošiehtadusa, ja viidáset proseassa bargui sohppojuvvui maid. Bealit leat ovttaoaivilis das ahte šiehtadusbargu galgá gárvvistuvvot buori áiggis ovdal bušeahttameannudeami Sámedikkis čakčat, ja ahte bargu váldošiehtadusain mii galgá gustot 1.1.2014 rájes ja 2014 dáiddáršiehtadusain, galgá čađahuvvot oktanaga. ¶
Galgá váikkuhit dasa ahte: ¶
 Sáhttá ovddidit, gaskkustit ja vásihit girjás sámi dáiddalaš ja kultuvrralaš ovdanbuktima. ¶
3.4 Valáštallan ¶
Mihttomearri: ¶
 Girjás valáštallandoaimmat. ¶
Oassemihttomearri: ¶
 Viiddis ja buorre valáštallanfálaldat sámi álbmogii. ¶
Strategiijat: ¶
 Bargat sámi valáštallama govdodaga sihkkarastimiin. ¶
Sámiid Valáštallanlihttu-Norga/Samenes Idrettsforbund-Norge (SVL-N) lágidii Norggameašttirvuođagilvvohallamiid njoarosteami ja davviriikkalaš meašttirvuođagilvvohallamiid heargevuodjimis Romssas 9. ja 10.2.2013. Sámedikki presideanta Egil Olli rabai almmolaččat NMgilvvohallamiid njoarosteamis ja lei mielde  geigemiin vuoittuid davviriikkalaš meašttirvuođagilvvohallamiid oktavuođas heargevuodjimis. ¶
Kulturdepartemeanta lea dieđihan ahte ráđđehus stáhtaráđis cuoŋománu 19. b. dán jagi lea várren 700 000 ru speallanruđain sámi valáštallanáigumušaide. Dát lea 100 000 ruvdnosaš doarjjalassáneapmi 2012 rájes. Doarjja lea sirdojuvvon Sámediggái, ja Sámediggeráđđi áigu ruđaid juohkit viidáseappot sámi valáštallanáigumušaide lagamus boahtteáiggis. ¶
Galgá váikkuhit dasa ahte: ¶
 Sámi valáštallanorganisašuvnnat sáhttet ovddidit valáštallanfálaldagaid sihke govdodat- ja ¶
3.5 Mediat ¶
Mihttomearri: ¶
 Girjás sámi mediat mat oainnusmahttet sámi giela, kultuvrra ja servodateallima. ¶
Oassemihttomearri: ¶
Čoahkkingirjji čállit: Roy Amundsen  26 siidu 317 siiddus ¶
 Sámi mediaid nannen ja ovddideapmi nu ahte dat váikkuhit servodatáŋgiruššamii. ¶
Strategiijat: ¶
 Gulahallama bokte báikkálaš, regionála ja guovddáš eiseválddiiguin ja eará aktevrraiguin nannet ¶
rámmaeavttuid sámi mediaid ovddideami várás. ¶
 Váikkuhangaskaomiid árjjalaš geavaheami bokte bisuhit ja viidáset ovddidit sámi mediaid. ¶
 Váikkuhit sámi mediafálaldaga nannema buot sámi giellajoavkkuid várás. ¶
Galgá váikkuhit dasa ahte: ¶
 Leat arenat gos sámi gielas, kultuvrras ja servodateallimis lea sorjjasmeahttun jietna, ja mat ¶
nannejit identitehta. ¶
Bibliotehka ¶
4.1 Váldomihttomearri ¶
 Buorre sámi bibliotehkafálaldat. ¶
4.2 Sámedikki bibliotehka ¶
Mihttomearri: ¶
 Sámedikki bibliotehka galgá leat sámi girjjálašvuođa ja sámi bibliotehkabálvalusaid ¶
gelbbolašvuođaguovddáš, ja dat galgá doaibmat hálddašanbibliotehkan Sámedikki politihkkariid ja bargiid várás. ¶
Oassemihttomearit: ¶
 Sámegielgirjjálašvuođa ja girjjálašvuođa sámiid birra máilmmi stuorámus čoakkáldat. ¶
 Eará bibliotehkain buoret máhttu sámi girjjálašvuođa, musihka ja filmmaid birra. ¶
 Luoikama lasiheapmi. ¶
 Rabas ja olámuttus bibliotehka Sámedikki politihkkariid ja bargiid várás. ¶
Strategiijat: ¶
 Registrerekeahtes ávdnasiid olámuddui buktin. ¶
 Searvat ain girjebussiid doaimma bisuheapmái sámi guovlluin. ¶
 Árjjalaččat gaskkustit sámi girjjálašvuođa nu ahte maiddái luoikan lassánivčče. ¶
Sámediggeráđđi doalai rahpansártni girjerádjokonferánssas davvin (Bibliotekkonferansen i Nord) 23.4.2013 Svolværas. Norgga girjerádjosearvvi davvi ossodat lágidii dán konferánssa, mii lea lágiduvvon juohke nuppi jagi golmma davimus fylkkain. Sámediggi lea leamaš ovttasbargoguoibmin. ¶
Sámediggeráđđi lea ráhkadeamen girjerádjočielggadusa mii ovddiduvvo dievasčoahkkimii geassemánus. ¶
 Doaibmat buorrin diehtojuohkingáldun Sámedikki politihkkariidda ja bargiide. ¶
Galgá váikkuhit: ¶
 Registrerekeahtes ávdnasiid olámuddui buktima. ¶
 Sámi guoski ávdnasiid luoikkaheami buorideami. ¶
 Buoret gelbbolašvuohta bibliotehkain sámi girjjálašvuođa, filmmaid ja musihka birra. ¶
 Eanet máhtu sámi girjjálašvuođa, filmmaid ja musihka birra. ¶
Čoahkkingirjji čállit: Roy Amundsen  27 siidu 317 siiddus ¶
5.1 Váldomihttomearri ¶
 Sámi álbmogis lea dat máhttu, gelbbolašvuohta ja gálggat mat dárbbašuvvojit árjjalaš oassálastimii ¶
sámi, nationála ja riikkaidgaskasaš servodahkii, ja dasa ahte suodjalit ja ovddidit sámi servodagaid. ¶
5.2 Mánáidgárdi ¶
Mihttomearri: ¶
 Bisuhit ja ovddidit sámi sisdoalu mánáidgárddiin main lea sámegielfálaldat. ¶
 Nannet giellaovddideami. ¶
 Sihkkarastit ahte sámi giella ja kultuvra nannejuvvo dássidit ja oktilaččat sirddidettiin ¶
mánáidgárddis skuvlii. ¶
Oassemihttomearit: ¶
 Eanet sámegielat bargit mánáidgárddiin. ¶
 Váldit atnui giellalávgunmálliid. ¶
 Ráhkadit eanet oahpponeavvuid ja pedagogalaš veahkkeneavvuid mánáidgárdái. ¶
Strategiijat: ¶
 Bargat dan ala ahte mánáidgárdeeaiggádiin lea máhttu ja gelbbolašvuohta láhčit sámi giela ja ¶
kultuvrra ovdáneapmái. ¶
Dásseárvojoavku Finnmárkku mánáidgárddiide ¶
Sámediggeráđđi lea oasálastán dásseárvojoavkočoahkkimii 13.2.2013 Čáhcesullos ja 8.- 9. 4.2013 Romssas. Romssas ledje máŋga logaldallama dásseárvvu birra. Romssa universitehtas lei logaldallan dásseárvvu birra ovdaskuvlaoahpaheaddjioahpus, Tusseladden mánáidgárddi jođiheaddji muitalii movt sii barget dásseárvvuin ja Romssa fylkkamánni humai barggu birra maid sii leat čađahan sin dásseárvojoavkkus.  Sámediggeráđđi ja Finnmárkku fylkkamánni leat čađahan jearahaniskosa dásseárvvu birra mánáidgárddiin. Buot mánáidgárddit Finnmárkkus leat ožžon jearahanskovi. Sámediggeráđđi ovdanbuvttii bohtosiid Romssas. Viidáseappot galgá čállojuvvot artihkal mas bohtosat ovdanbuktojuvvojit. ¶
Ovttasbargu fylkkamánniiguin ja suohkaniiguin ¶
Sámediggeráđis lea leamaš čoahkkin 4.3.2013 Troandima suohkaniin ja ovtta mánáidgárddi jođiheddjiin gos fállet sámegieloahpahusa. Čoahkkin lei ovttasbargočoahkkin mas bohte dieđut Sámedikki rolla birra ja movt Sámediggi bargá. Viidáseappot muitaluvvui makkár hástalusat Troandima suohkanis leat sámi mánáidgárdefálaldaga ektui. Čoahkkin lei ávkkálaš ja suohkan ja jođiheaddji muitaledje ahte sii ožžo ollu dehálaš diehtojuohkima. ¶
4.3.2013 dollojuvvui čoahkkin fylkkamánniin Troandimis. Fylkkamánni lei sávvan čoahkkima, oažžun dihtii ovttasbarggu Sámedikkiin sámi mánáidgárdefálaldaga birra. Čoahkkimis muitaledje fáttá birra dieđuid goappašiid guvlui. ¶
Sámediggedieđáhus sámi mánáidgárdefálaldaga birra ¶
Dieđáhus meannuduvvui ja mearriduvvui Sámedikki dievasčoahkkimis njukčamánu 1. b. 2013. Dieđáhus galgá dál deaddiluvvot ja almmuhuvvot neahtas ja Sámedikki ruovttusiiddus. ¶
Giellamovttiidahttinseminára ¶
Sámegiela doaibmaplánas lea okta doaimmain ahte Sámedikkis ja Máhttodepartemeanttas galgá leat ovddasvástádus dasa ahte galget lágiduvvot giellamovttiidanseminárat. Fylkkamánnit ožžot lassi ruđaid čađahit dákkár semináraid. Sámediggeráđđi leat ovttas Finnmárkku fylkkamánniin, Romssa fylkkamánniin ja lohkanguovddážiin álgán plánet dákkár semináraid. Guokte telefunčoahkkima leat čađahuvvon, 28.2. ja 5.4.2013 ¶
Čoahkkingirjji čállit: Roy Amundsen  28 siidu 317 siiddus ¶
Lullisámi konferánsa Troandimis ¶
5. – 6.3.2013 oassálasttii Sámediggeráđđi lullisámi konferánssas Troandimis. Nordlándda fylkkamánni lágidii konferánssa. Konferánssa ulbmil lei oažžut oidnosii erenoamáš hástalusaid  ja vejolašvuođaid lullisámi oahpahusas mánáidgárddis allaskuvlla/ universitehta rádjái, ja oažžut áigái ávkkálaš gulahallama dasa movt lullisámi oahpahus sáhttá nannejuvvot ja ovdánahttojuvvot. Dán jagi oassálaste badjel 70 olbmo konferánsii. ¶
Našunála mánáidgárdebeaivi ¶
Mánáidgárdebeaivi, mii lea njukčamánu 12. b. lea čalmmustahttojuvvon maŋimus 9 jagi. Mánáidgárdebeaivi galgá čalmmustahttit ja addit vuođu eanet ipmárdussii mánáidgárddiid dehálaš barggus. Dát beaivi galgá čalmmustahttit buori árgabeaieallima mánáidgárddis. Fáddá dán jagi mánáidgárdebeaivvi lea bargit ja gelbbolašvuohta. Sámediggeráđđi oassálasttii Guovdageainnu kulturviesus našunála mánáidgárdebeaivvi. Guovdageainnu mánáidgárddit ledje ráhkadan čájálmasa mánáidgárddi kvalitehta birra. Guovdageainnu kulturskuvla juige ja lávlo oassálastiide. ¶
10.4.2013 doalai Sámediggeráđđi logaldallama ovtta semináras Kárášjogas. Fáddán lei Sámediggeráđi dieđáhus sámi mánáidgárdefálaldaga birra ja Sámedikki doarjjaortnega birra. Seminára lágidii Finnmárkku fylkkamánni ja oassálastit ledje mánáidgárddiid ja skuvllaid bargit. ¶
Mánáidgárdegalledeapmi ¶
8.5.2013 finai Sámediggeráđđi guovtti mánáidgárddis Porsáŋggus. Bærtua mánáidgárddis lei láhččojuvvon čoahkkimii dilli jođiheddjiin ja pedagogalaš jođiheddjiin sámi ossodagas. Fáddán ledje makkár hástalusat mánáidgárddis leat sámi giela ja kultuvrra ektui. Billávuona mánáidgárdi ii leat leamaš doaimmas máŋgga jahkái, ja lea dál fas biddjon johtui. Dan oktavuođas lei Sámediggeráđđi bovdejuvvon oassálastit mánáidgárddi rahpamii. ¶
Sámi oahpponeavvoguovddáš ¶
Diehtojuohkin, nevvodeapmi ja oahpponeavvuid luoikkaheapmi kundariidda mat leat mánáidgárdebargit, oahpaheaddjit ja studeanttat ja earát. Áigodagas leat boahtán jámma diŋgomat oahpponeavvuid luoikkaheamis. Diŋgomat leat boahtán telefuvnna bokte, njuolga skráŋkii. Bibsys čađa ja Ovttas.no bokte. Ođđa oahpponeavvuid vuostáiváldin, ođđa ja ovdalaš oahpponeavvuid registreren Bibsysas leat dahkkon áigodagas. Oastin ja registreren eará materiálain mat eai leat njuolga oahpponeavvut, nu go čáppagirjjálašvuohta, tv- prográmmat ja cd’at leat maid dahkkon áigodagas. Tv- prográmmaid bádden NRK:s ja TV2:s mat leat sámegillii dahje sámi áššiid birra. Dát prográmmat registrerejuvvojit ja vurkejuvvojit, ja daid sáhttá luoikkahit oahpahusinstitušuvnnaide mat leat Norwaco miellahtut. ¶
Konferánssat ja seminárat ¶
Sámediggeráđđi galgá ovttasbarggus Lohkanguovddážiin ja Sis- Romssa Sámeskuvllain lágidit seminára oahpahusa birra sámegielas ja sámegillii. Seminára lágiduvvo Málatvuomis 22.- 23.9.2013. Sámediggi lei fálaldagaid geahčadeame Málatvuomis 22.-23.3.2013. Seminára ulbmiljoavku leat sámegielat oahpaheaddjit, skuvlajođiheaddjit ja skuvlaeaiggádat. ¶
Sámediggeráđđi galgá lágidit mánáidgárdeseminára Romssas miessemánu 29. ja 30. b. Ulbmiljoavku leat mánáidgárdebargit gos leat sámegielat mánát. ¶
Sámediggeráđis lei čoahkkin 6.3.2013 Første steg áigečállosa redaktevrrain. Čoahkkin lei Guovdageainnus, ja fáddán lei sámi mánáidgárdepolitihkka. ¶
FUB – Mánáidgárddiid váhnenlávdegoddi ¶
Mánáidgárddiid váhnenlávdegoddi lea galledan Sámedikki 4. -5. 4.2013 Guovdageainnus. Mánáidgárddiid váhnenlávdegoddi lea iešheanalaš ráđđeaddi orgána ja gulaskuddanbáiki Máhttodepartementii áššiin mat gusket ovttasbargui gaskal ruovttu ja mánáidgárddi. Mánáidgárddiid váhnenlávdegoddi galgá diehtojuohkima ja nevvodeami bokte váhnemiidda nannet váhnenáŋgiruššama ja dadjamuša váhnemiin mánáidgárddiid ektui. Vuosttaš beaivvi besse váhnenlávdegottis čuovvut Beazedievá mánáidgárddi ¶
Čoahkkingirjji čállit: Roy Amundsen  29 siidu 317 siiddus Heammogieddái gos lávdegoddi ožžo vejolašvuođa oaidnit movt mánáidgárdi bargá ovddidit sámi giela ja kultuvrra. Nuppi beaivvi lei čoahkkin Sámediggeráđiin. Áššit maid čoahkkimis guorahalle ledje earret eará sámi mánáid vuoigatvuođat, sámi stohkosat ja pedagogalaš ávdnasat, Sámedikki dieđáhus sámi mánáidgárdefálaldaga birra ja makkár hástalusat Sámedikkis leat viidáset bargguin. ¶
 Juolludit doarjagiid mánáidgárddiide main lea mánáidgárdefálaldat. ¶
Doarjja mánáidgárddiide gos leat sámi mánát ¶
28 sámi mánáidgárddi dahje mánáidgárddit main lea sámi ossodat, leat ožžon doarjaga oktiibuot  6 656 000,- ru. Ohcamat guovtti mánáidgárddis main lea sámegiel ossodat, leat meannudeami vuolde. ¶
9 mánáidgárddi leat ožžon juolluduvvot doarjaga oktiibuot 519 600,- ru. sámegiel oahpahussii.   3 ohcama leat meannudeami vuolde. Ohcanáigemearri lea rabas gitta čakčamánu 15. b. 2013 rádjái. Ohcamat mat bohtet, meannuduvvojit dađistaga. ¶
Leat boahtán 12 ohcama mánáidgárddiin gos leat sámegielat mánát, doarjagii prošeavttaide ja ovdánahttindoaimmaide. Ohcanáigemearri lei cuoŋománu 1. b. 2013. Ohcansubmi lea oktiibuot 1 419 750,- ru.  Ohcamat leat meannuduvvome. ¶
Doarjjaortnegii Sámi duhkorasat ja pedagogalaš veahkkeneavvut leat boahtán 7 ohcama mánáidgárddiin gos leat sámi mánát. Ohcanáigemearri lei cuoŋománu 1. b. 2013. Ohcansubmi lea oktiibuot 3 974 603,- ru. Ohcamat leat meannuduvvome. ¶
 Veahkehit rekrutteret ovdaskuvlaoahpaheddjiid ja eará bargiid. ¶
Galgá váikkuhit dasa ahte: ¶
 Buorre kvalitehta mánáidgárddiin. ¶
 Eanet ovdaskuvlaoahpaheaddjit ja eará bargit mánáidgárddiin. ¶
 Ráhkaduvvojit eanet oahpponeavvut ja pedagogalaš veahkkeneavvut mánáidgárddiide. ¶
5.3 Vuođđooahpahus ¶
5.3.1  Sámi skuvlla sisdoallu ja árvovuođđu ¶
Mihttomearri: ¶
 Sámi oahppi galgá oažžu dakkár oahpu mii lea vuođđuduvvon sámi árvvuide ja mii dávista dakkár ¶
sisdollui man vuođđun lea sámi servodat, kultuvra ja giella. ¶
Oassemihttomearit: ¶
 Sámi mánáin ja nuorain lea nana sámi identitehta ja čatnaseapmi sámi gillii, kultuvrii ja ¶
servodateallimii. ¶
 Sámi álbmogis lea duohta vuoigatvuohta kvalitatiivva buori oahpahussii sámegielas ja sámegillii. ¶
 Nationála politihkka vuođđooahpahusas fuolaha sámi perspektiivva. ¶
Strategiijat: ¶
 Ahte Sámediggi galgá váikkuhit dasa ahte iešguđet skuvlaeaiggát/skuvla definere ja konkretisere ¶
skuvlla sámi sisdoalu. ¶
 Váikkuhit geahččalan- ja ovddidanbargui fievrridan dihtii árbevieru buolvvas bulvii ¶
ektui. ¶
 Váikkuhit geahččalan- ja ovddidanbargui giellaoahpahusas. ¶
Čoahkkingirjji čállit: Roy Amundsen  30 siidu 317 siiddus ¶
Lea dehálaš nannet máhtu beaktilis giellaovdánahttinmodeallaid birra mat buoridit sámi giela ja mat ovddidit doaibmi guovttegielatvuođa. Dan oktavuođas lea Sámediggeráđđi ovttas Loabát suohkaniin galledan universitehta, mánáidgárddi, SFO ja skuvlla Carmarthen báikkis Walesis, gos lea ovdavázzinbiras das mii guoská Walistalaš oahpahussii. Wales:is barget fágabirrasat/ universitehtat, dearvvašvuođasuorgi, oahpahusásahusat ja oahppanresursaovddideaddjit dihtomielalaččat dasa ahte nannet Walistalaš giela, ja okta eavttuin dasa ahte dát bargu lea lihkostuvvan, lea go dát bargu lea vuođđuduvvon eiseválddiid dásis. ¶
Sámediggeráđi mielas lea dehálaš gulahallat áigeguovdilis aktevrraiguin dán fágabirrasis, heivehanbarggus buriid oahpahanvugiid sámi mánáide ja nuoraide. ¶
 Doarjut ovttasbarggu skuvla-ruoktu, skuvla-báikkálaš servodaga ja skuvla-skuvla. ¶
Čoahkkin Vuođđooahpahusa váhnenlávdegottiin/ FUG ¶
Sámediggeráđis lei čoahkkin Vuođđoskuvlla váhnenlávdegotti áirasiiguin Guovdageainnus 8. 4.2013. Čoahkkimis digaštalaimet iešguđet lágan áššiid main mii fertet nannet ovttasbarggu. Lea dehálaš ovttasbargat váhnenfierpmádaga huksema ektui ja mánáid rievtti ektui oažžut heivehuvvon oahpahusa sámi giela ja kultuvrra duogážiin. ¶
 Váikkuhit dasa ahte nationála politihkka vuođđooahpahusas fuolaha sámi perspektiivva. ¶
Stuoradiggedieđáhus 20(2013-2013) Rievttes geainnu nalde, kvalitehta ja máŋggabealatvuohta oktasašskuvllas. ¶
Máhttodepartemeanta ja Sámediggeráđđi leat konsulteren sámi sisdoalu birra ođđa stuoradiggedieđáhusas vuođđoskuvlla birra. Dieđáhusas lea earret eará Sámedikki oahpahusdieđáhusa ja Máhttolokten – sámi oahppoplána birra. Dieđáhusas boahtá ovdan earret eará ahte departemeanta áigu hábmet ođasmahttojuvvon dábálaš oasi oahppoplánabuktosis Máhttoloktemis ja Máhttolokten – sámis mii čielgaseappot suokkardallá ovdánahttima skuvllas ja servodagas. Departemeanta áigu, ovttasbarggus Sámedikkiin, digaštallat movt oahpahusa prinsihpat ja sámi oahpahusa oahppoplakáhtta galget leat oassin ođasmahttojuvvon dábálaš oasis. Dieđáhusas leat máŋga eará doaibmabiju mat leat maid áigeguovdilat sámi ohppiide, earret eará galgá čielggadit unna ja suddjenvuđot fágaid ( duodji ja hábmen) fálaldaga. Stuoradiggedieđáhusas boahtá ovdan ahte fága- ja diibmojuohkin joatkkaoahpus šaddá oaivadeaddjin cehkiide ollislaš diibmojuohkima rámma siskkobealde. ¶
Departemeanttas ja Sámediggeráđis ii leat oktasaš ipmárdus čállosii Ovttas birra. Sámediggeráđđi háliida teavstta mii eanet geatnegahttá, ja lea hábmejuvvon doaibmabidjun, ja Máhttodepartemeanta namuha ášši oassin obbalaš teavsttas. Viidáset oaivvilda Sámediggeráđđi ahte stuoradiggedieđáhusas livččii galgan leat namuhuvvon oahpahuslága 6. kapihttala rievdadeami birra ja eará kapihttaliid rievdadeami birra mat gusket sámi mánáide ja nuoraide. Konsultašuvnna boađus šattai ahte teaksta rievdadeami birra 6. kapihttalis, muhto departemeanta bivddii Sámedikki buktit sierra čállosa dán birra. Sámediggeráđđi lea danin sádden reivve dan maŋŋil oahppodepartementii oahpahuslága rievdadeami birra. ¶
 Eanedit daid ohppiid logu joatkkaskuvllas, geat válljejit sámegiela vuosttašgiellan erenoamážit ja ¶
oahpahusa sámegielas oppalaččat. ¶
Cuoŋománu 2013 ledje stipeanddat ohppiide geain lea sámegiella fágan joatkkaskuvllas skuvlajagi 2012/2013, válmmasin meannuduvvon. Sámediggái leat boahtán 568 ohcama, ja 554 ožžo stipeandda, 12 ohcama biehttaluvvo ja 2 ohcama eai meannuduvvon. ¶
Čoahkkingirjji čállit: Roy Amundsen  31 siidu 317 siiddus ¶
Oktiibuot juolluduvvui 2 487 663,- ru. stipeandan. Ná ledje juhkkojuvvon stipeanddat: ¶
Gielladássi Galle ohcama ¶
Máksu juohke oahppái Bušeahttageavaheapmi ruvnnuide Bušeahttaoassi % mielde  Sámegiella vuosttašgiellan     6 454,00     1 484 420,00  59,7  Sámegiella nubbingiellan  160    4 517,00        722 720,00    Sámegiella vierisgiellan     1 721,00        280 523,00  11,3  Submi       2 487 663,00 ¶
 Bargat regionála ja stáhtalaš eiseválddiid ektui oažžun dihtii ásahuvvot fágaskuvlla sámi ¶
fágaid/ealáhusaid várás. ¶
 Gulahallama bokte guovddáš, regionála ja báikkálaš eiseválddiiguin ja eará guoskevaš ¶
oassálastiiguin sihkkarastit buriid rámmaeavttuid sámi mánáidgárdái, vuođđooahpahussii, rávesolbmuidoahpahussii, alitohppui ja dutkamii. ¶
Fága- ja diibmojuohkima revišuvdna ohppiide geain lea sámegiella ¶
Borgemánu 2013 galget skuvllat váldit atnui reviderejuvvon oahppoplánaid ja ođđa fága- ja diibmojuohkima ohppiide geat ožžot sámegieloahpahusa. Sámedikkis ledje cuoŋománu 2013 konsultašuvnnat Máhttodepartemeanttain ođđa fága- ja diibmojuohkima birra ohppiide geain lea sámegiella oahpahusas. Sámediggi ja Máhttodepartemeantta soabadeigga čuovvovaš prinsihpain: ¶
- Dábálaš fága- ja diibmojuohkin lea oassin Máhttoloktema  oahppoplánabuktosis. Oahppit geat ¶
čuvvot dán oahppoplánabuktosa ja geat galget oažžut sámegieloahpahusa, čuvvot dábálaš fága- ja diibmojuohkima, muhto erenoamáš njuolggadusaiguin ahte heivehit áiggi sámegillii. ¶
- Fága- ja diibmojuohkin mii lea oassin Máhttolokten – Sámi oahppoplánabuktagis mii guoská ¶
ohppiide geat čuvvot dán oahppoplánabuktaga. Dán fága- ja diibmojuohkimis lea ollislaš diibmolohku 190 diimmu eanet mánáiddásis go dábálaš fága- ja diibmojuohkimis. Erenoamáš njuolggadusat áiggi geavaheamis gusket ohppiide geat čuvvot LK- 06 S ja geain ii leat sámegieloahpahus. ¶
- Máhttodepartemeanta lea árvalan lasihit dábálaš dávggasvuođa vuođđoskuvlii, mii dál lea ¶
gulaskuddamis. Máhttodepartemeanttas ja Sámedikkis lea ovttamielalašvuohta das ahte dát ortnet galgá maid guoskat ohppiide geain lea sámegiella. Jus dábálaš dávggasvuohta mearriduvvo, de dat addá vejolašvuođa skuvlaeaiggát eiseválddiide sirdit gitta 5 % rádjái eará fágain omd. sámegillii. Jus dát ii boađe johtui, de fertejit Sámediggi ja Máhttodepartemeantta čađahit ođđa konsulteremiid. ¶
- Fága- ja diibmojuohkin joatkkaohppui ferte veardádallot Stuoradiggedieđáhusa nr. 20 (2012- ¶
2013) ektui ja dan meannudeami ektui. ¶
Rievdadusat maid leat soahpan, mielddisbuktá ahte fága- ja diibmojuohkin lea čadnon oahppoplánabuktagii ii ge oahppi orrunbáikái “hálddašanguovllu siskkobealde dehe olggobealde” nu go dálá ortnega mielde lea. Vuođđoskuvlla ektui leat hábmejuvvon guokte ođđa oppalašgeahčastaga fága- ja diibmojuohkimii, okta Máhttolokten- sámi váste ja nubbi Máhttoloktemii mas leat erenoamáš njuolggadusat mat gusket ohppiide geain lea sámegiella. Unnimus diibmolohku vuosttaš- ja nubbingielas bisuhuvvo nu go dál. ¶
Čoahkkingirjji čállit: Roy Amundsen  32 siidu 317 siiddus ¶
Rievdadusat mánáidskuvladásis ¶
Ohppiin geat čuvvot Máhttolokten – sámi oahppoplánabuktaga, galget leat 190 bákkolaš diimmu eanet go ohppiin geat čuvvot dábálaš oahppoplánabuktaga. Dát mearkkaša ahte ohppiin geat vázzet skuvlla sámegiela hálddašanguovllus, leat lihka ollu diimmut, leaš sis sámegieloahpahus vai ii. Ohppiin geat eai loga sámegiela, galget leat lihka ollu diimmut dárogielas go ohppiin muđui riikkas, muhto reastta diimmuide galgá skuvlaeaiggát láhčit dili molssaevttolaš doibmii nu ahte sis leat lihka ollu skuvlabeaivvit go sis geain lea sámegieloahpahus. Dát ortnet guoská maid skuvllaide ja luohkáide  skuvllain olggobealde hálddašanguovllu gos oahppit ožžot oahpahusa sámegillii ja sámegielas ja gos Máhttolokten – sámi čuvvojuvvo, omd. Álttás, Romssas ja Romssa sámeskuvllas. ¶
Ohppiid várás geat válljejit sámegiela fágan, muhto geat eará fágain ožžot oahpahusa dábálaš Máhttolokten oahppoplánabuktaga mielde, oažžu dadjat eanas oahppit olggobealde hálddašanguovllu, lea šihttojuvvon eanet dávggas ortnet. Dás šaddá vejolašvuohta sirdit diimmuid sámegillii maiddái eará fágain go dušše dárogielas, dahje váldit 190 liigediimmu dahje dán guovtti ortnegis veahá goappáge čađahit. ¶
Rievdadusat nuoraidskuvladásis ¶
Nuoraidskuvladássái lea láhččojuvvon prinsihppa ahte galgá leat seamma ollu unnimus diibmolohku vuosttaš- ja nubbingielas ohppiide geain lea dehe ii leat vierisgiella. ¶
Vierisgiella ii leat bákkolaš ohppiide geain lea sámegiella, muhto sis lea riekti beassat válljet vierisgiela. Iešguđet lágan ortnegat leat hábmejuvvon ohppiide geat háliidit sihke sámegiela ja vierisgiela, mii boahtá das čuvvot go sii Máhttolokten – sámi vai Máhttolokten oahppoplána. Vai oahppit eai dárbbaš váldit ollu liigediimmuid, de lea sohppojuvvon ahte ohppiin geat válljejit vierisgiela lassin sámegillii, ja dasto leat 4 giela, sáhttá leat unnit unnimus diibmomearri vierisgielas go dat mii lea bákkolaš sidjiide geain ii leat sámegiella ja gos vierisgiella lea sin goalmmátgiella. Addo maid vejolašvuohta skuvlaeaiggádiidda, fállat liigediimmuid, nu ahte oahppit ožžot seamma diibmologu vierisgielas go earát. ¶
Rievdadusat joatkkaoahpus ¶
Lea sohppojuvvon lasihit diibmologu ohppiide geat álget sámegieloahpahussii easkka joatkkaskuvllas. Oahppit sáhttet geavahit 140 diimmu válljejuvvon prográmmafága sámegillii. ¶
Vai oahppit geain lea sámegiella ja geain galgá leat vejolašvuohta oažžut vierisgieloahpahusa joatkkaskuvllas, de lea šihttojuvvon ođđa ortnet ohppiide geain ii leat leamaš vierisgiella vuođđoskuvllas. Odne lea njuolggadusaid mielde nu ahte jus ovtta oahppis lea vierisgiella nuoraidskuvllas, de galget sus leat 225 diimmu ja čađahit 1. dási dan ođđa vierisgielas. Muhto jus oahppis ii leat leamaš vierisgiella vuođđoskuvllas, muhto álgá dainna joatkkaskuvllas, de gáibiduvvo ahte sus leat 365 diimmu ja čađaha 2. dási. Dát lea leamaš váttis danin go oahppit dan sivas leat šaddan váldit ollu liigediimmuid. Dát rievdaduvvo ná: Ohppiin geat válljejit vierisgiela joatkkaskuvllas, ja geain ii leat dát leamaš vuođđoskuvllas, galgá leat 225 diimmu vierisgiella ja čađahit 1. dási. ¶
Eará rievdadusat fága- ja diibmojuohkimis joatkkaoahpus fertejit guorahallojuvvot Stuoradiggedieđáhusa nu. 20 (2012- 2013) ektui ja dan meannudeami. ¶
 Váikkuhit dasa ahte stivrendokumeanttat fuolahit sámi perspektiivva oahpahusas. ¶
Našunála oahppoplánaid ja parallealla ovttadássásaš sámi oahppoplánaid revideren ¶
Čujuhit čállosii sámi sisdoalu birra našunála oahppoplánain ráđi dieđáhusas áigodahkii 10.11.2012 – 8.2.2013. ¶
Oahppoplánat leat láhkaásahusat, mat hálddašanlága mielde galget sáddejuvvot gulaskuddamii ovdal go mearriduvvojit. Departemeanta mearrida buot fágain oahppoplánaid láhkaásahusa, earret oahppoplánaid erenoamáš sámi fágain, daid mearrida Sámediggi. ¶
Čoahkkingirjji čállit: Roy Amundsen  33 siidu 317 siiddus Oahpahusdirektoráhta lea čađahan gulaskuddama reviderejuvvon našunála oahppoplánain ja parallealla ovttadássásaš oahppoplánain oktasašfágain dárogielas, dárogielas ohppiide geain lea sámegiella vuosttašgiellan, eaŋgalasgielas, matematihkas, servodatfágas, luonddufágas, servodatfága- sámegiella ja luonddufága- sámegiella. ¶
Maŋŋil beassážiid sáddii Máhttodepartemeanta Sámediggái loahpalaš árvalusa reviderejuvvon oahppoplánain dárogielas, eaŋgalasgielas, servodatfágas, luonddufágas, servodatfága- sámegiella ja luonddufága- sámegiella. Sámediggeráđđi lea mearridan sámi sisdoalu namuhuvvon oahppoplánain, gč. oahpahuslága 6-4. §, sádden mearrádusa Máhttodepartementii ja bivdán konsulteremiid. Lea šihttojuvvon ahte čađahuvvojit politihkalaš konsultašuvnnat 7.6.2013. Reviderejuvvon oahppoplánat váldojit atnui 2013/ 2014 skuvlajagi rájis. ¶
Reviderejuvvon oahppoplána dárogielas ohppiide geain lea sámegiella vuosttašgiellan ii leat meannuduvvon politihkalaččat Sámediggeráđis, go oahppoplána ii lean válmmas ii ge sáddejuvvon Sámediggái ovttas daiguin eará oahppoplánaiguin. ¶
Sámegiela oahppoplána revideren ¶
Čujuhit čállosii oahppoplánaid revideremii sámegielas ja ráđi dieđáhussii áigodahkii 10.11.2012 –8.2.2013. ¶
Oahppoplána sámegielas vuosttašgiellan ja sámegielas nubbingiellan leat reviderejuvvon vai buorebut sáhttá láhčit systemáhtalaš barggu ohppiid ovdáneamis vuođđogálggain čađa 13- jagi vuođđooahpahusa. Oahppoplána revideren sámegielas guoskkaha buot osiid oahppoplánain, maiddái loahppaárvvoštallanortnegiid. ¶
Sámediggeráđđi lea čađahan gulaskuddama sámegiela oahppoplánain vuosttaš- ja nubbingiellan. 34 ásahusa leat buktán gulaskuddancealkámuša. Dál lea Sámediggeráđđi geahččame buot gulaskuddancealkámušaid ja áigu divodit oahppoplánaid ovdal mearrádus dahkko. Reviderejuvvon oahppoplánat galget mearriduvvot ovdal geasseluomu, vai leat válbmasat váldot atnui go skuvla álgá 2013 čavčča. ¶
 Diehtojuohkin ja bagadallan sámi oahpaheami birra vuođđooahpahusas. ¶
Diehtojuohkinbeaivi Guovdageainnu suohkanii ¶
Sámediggeráđđi lea doallan sierra diehtojuohkinbeaivvi Guovdageainnu suohkanii iešguđet lágan doarjjaortnegiid birra Sámedikkis 12.2.2013. Seammalágan plánejuvvo dollot maiddái eará suohkaniidda giđa ja čavčča mielde. ¶
Diehtojuohkinbeaivi Oslo suohkanis ¶
Sámediggeráđđi lea 20.2.2013 lágidan diehtojuohkinbeaivvi Oslo suohkana ovddasteddjiide ja váhnemiidda geain leat mánát sámi mánáidgárddis ja geat ožžot sámegiel oahpahusa Kampen skuvllas. Čoahkkimii bohte ollu aktevrrat ja ulbmil lei addit dieđuid doarjjaortnegiid birra ja eará prošeavttaid birra Sámedikkis. Čoahkkimis čájehuvvui maid aitto virgáduvvon ovdánahttinjođiheaddji sámi giellaoahpahusa váste Oslos ja beasai deaivvadit váhnemiiguin ja eará berošteddjiiguin. Sámediggeráđi bealis lei várrepresideanta Laila Susanne Vars doppe ja Oslo suohkana gávpotráđi jođiheaddji máhtu ja oahpahussuorggis Torger Ødegaard čoahkkimis. ¶
 Váikkuhit buriid ekonomalaš rámmaeavttuid skuvlaeaiggádiidda sihkkarastin dihtii buori ¶
kvalitatiivva oahpahusa sámegielas ja sámegillii. ¶
Bajit strategalaš plána gáiddusoahpahussii ¶
Strategalaš plána barggu stáhtus lea ahte bargojoavku lea buktán mearkkašumiid plánii.  Oahpahusdirektoráhta lea čájehan govvosa referánsajovkui. Referánsajoavku lea buktán mearkkašumiid árvalussii. Árvalusa mii gávdno, ja mearkkašumiid vuođul mat leat boahtán, galgá Oahpahusdirektoráhtta hábmet plánaárvalusa mii sáddejuvvo máhttodepartementii. Sámediggeráđđi áigu bivdit konsultašuvnnaid departemeanttain plána birra ovdal go dat mearriduvvo. ¶
Čoahkkingirjji čállit: Roy Amundsen  34 siidu 317 siiddus ¶
 Láhčit dasa ahte árbediehtu fievrriduvvo buolvvas bulvii. ¶
 Bargat dainna ulbmiliin ahte bearráigehččui gullá sámi oahpahus ja oahpahusdilli sámi mánáid ja ¶
nuoraid várás. ¶
 Váikkuhit dasa ahte árbediehtu lea fálaldat vuođđoskuvllas. ¶
 Váikkuhit dasa ahte sámi álbmoga formálalaš gelbbolašvuohta lassána. ¶
 Váikkuhit dasa ahte Sámi lohkanguovddáš nannejuvvo. ¶
 Sámi oahpaheami čuovvoleapmi ja sámi oahppodárbbuid ektui. ¶
Galgá váikkuhit dasa ahte: ¶
 Buot sámi mánát ja nuorat ožžot skuvlafálaldaga mii lea vuođđuduvvon sámi árvvuide. ¶
 Ahte buot sámi mánát ja nuorat ožžot oahpahusfálaldaga sámegielas ja sámegillii beroškeahttá gos ¶
riikkas sii ásset. ¶
Mihttomearri: ¶
 Mánáidgárdemánáin ja sámi ohppiin galget leat kvalitehta dáfus buorit oahppanresurssat. ¶
Mánáidgárddi rámmaplána sisdoalu ja bargamušaid vuođul, ja vuođđooahpahusa gustovaš oahppoplánaid vuođul. ¶
Oassemihttomearit: ¶
 Mánáidgárddiid ja vuođđooahpahusa oahppanresurssat ja pedagogalaš ávdnasat galget váikkuhit ¶
dasa ahte sámi giella ja kultuvra nannejuvvo. ¶
 Sámi oahpponeavvut mánáidgárddi rámmaplána sisdoalu ja bargamušaid, ja gustovaš ¶
oahppoplánaid vuođul. ¶
 Erenoamášpedagogalaš dutkan fuolaha, duođašta ja gaskkusta sámi perspektiivva. ¶
 Čalmmustahttit dutkanvuđot máhtu erenoamášpedagogalaš suorggis ávkin mánáide, nuoraide ja ¶
iešguđet gealboguovddážiidda. ¶
Strategiijat: ¶
 Ráhkadit doaibmabidjoplána ovddideami várás sámi oahppanresurssaid jahkásaš vuoruhemiiguin. ¶
 Ráhkadit ja dađistaga ođasmahttit visogova álggahuvvon já gárvvistuvvon oahppanresurssain. ¶
 Dađistaga registreret ja ráhkadit ođasmahttojuvvon dieđuid gárvvistuvvon oahppanresurssaid ¶
 Ráhkadit sámi oahppanresurssaid mánáidgárdái ja vuođđooahpahussii. ¶
 Kártet ja duođaštit dárbbu erenoamážit heivehuvvon oahppanresurssaide mánáidgárddis ja ¶
vuođđooahpahusas. ¶
 Čuovvolit raportta . ¶
 Oahpponeavvoohcamiid meannudeapmi ja prošeavttaid čuovvoleapmi. ¶
Doaimmat mat buoridit oahpponeavvobuvttadeami  – matematihkkadahkosiid jorgaleapmi ¶
2013 bušeahtas lea várrejuvvon 4 000 000 ru. jorgalit matematihkkadahkosiid vuođđoskuvlla várás. Nuoraidskuvlla várás leat dát dahkosat válmmasin jorgaluvvon davvisámegillii.   Davvisámegillii leat matematihkkagirjjit ja neahttaresurssat 5.- 7. luohkáide válbmasat ja girjjit 1.- 4. luohkáide fargga válbmasat.   Julevsámegillii ja lullisámegillii leat girjjit 1.- 4. luohkáide dál jorgaleamis. ¶
Sámediggi lea várren 17,6 mill dáidda vuoruhemiide: Oahppanresurssat mánáidgárdái  Erenoamážit heivehuvvon oahppanresurssat ¶
Čoahkkingirjji čállit: Roy Amundsen  35 siidu 317 siiddus ¶
Oahppanresurssat vuođđooahpahusas Digitála oahppanresurssat ¶
Sámediggái leat boahtán 103 oahppanresursa ohcama oktiibuot 60,6 miljovnna ovddas. Lágádusat/ ohccit leat ČálliidLágádus AS, Solum forlag AS, Davvi girji AS, ABC-company, Mátta- Trøndelága  fylka, Iđut AS, Sijti Jarnge – sámi kultur- ja ovdánahttinguovddáš Aarborte gielddas, Grom AS, Tambartun kompetansesenter ja Statped. Golbma sisaboahtán ohcama bohtet olggobeallai Sámedikki vuoruhemiid. ¶
Sámediggeráđđi áigu meannudit ohcamiid ráđđečoahkkimis 24.-25.6.13. ¶
 Oahpponeavvoguovddáš – gárvvistuvvon oahppanresurssaid registreren, diehtojuohkin ja ¶
bagadeapmi oahppanresurssaid luoikkaheami birra. ¶
Sámi Oahpponeavvoguovváš ¶
Diehtojuohkin, bagadeapmi ja oahpponeavvuid luoikkaheapmi mánáidgárdebargiide, ohpaheddjiide ja earáide. Dán áigodagas leat jeavddalaččat jerrojuvvon oažžut luohkkahit oahpponeavvuid. Diŋgomat bohtet telefovnna bokte, njuolgga resepšuvnnas, Bibsys ja Ovttas.no bokte. Ođđa oahpponeavvuid vuostáiváldin, ođđa ja ovddeš oahpponeavvuid registreren bibsysii lea dahkkojuvvon dán áigodagas. Áigodagas leat maid ostojuvvon eará ávdnasat mat eai leat njulgestaga oahpponeavvut, nu go čáppagirjjálašvuohta, tv-prográmmat, cd’at. NRK ja TV2 tv-prográmmat mat leat sámegillii dahje sápmelašvuođa birra, leat báddejuvvon. Dát prográmmat registrerejuvvojit ja vurkejuvvojit, ja daid sáhttá luoikat daid oahpahusásahusaide, mat leat Norwaco lahtut. ¶
 Sisaoastinortnega hálddašeapmi. ¶
 Oahpponeavvouskkádat Ovttas. ¶
Galgá váikkuhit dasa ahte: ¶
 Eanedit mánáidgárddiid ja vuođđooahpahusa várás oahppanresurssaid ja pedagogalaš ¶
Veahkkeneavvuid logu ¶
 Sámi oahppanresurssat fidnemis. ¶
 Doarvái erenoamážit heivehuvvon sámi oahppaneavvut mánáidgárddiid, vuođđooahpahusa ja ¶
rávesolbmuidoahpahusa várás leat fidnemis. ¶
 Sámi oahpponeavvuid ja pedagogalaš ávdnasiid ovddideapmi lea buorre ja bevttolaš. ¶
5.3.3  Lága vuođul ja struktuvrralaš rámmat oahppamii ¶
Mihttomearri: ¶
 Sámi oahppi ja fuolaheaddji vuoigatvuođat ja geatnegasvuođat galget leat vuođđuduvvon lágaide ¶
ja láhkaásahusaide vai sihkkarastojuvvo dásseárvosaš vuoigatvuohta kvalitehta dáfus oahpahussii mii lea heivehuvvon ja láhččojuvvon sámi ohppiide. ¶
Oassemihttomearit: ¶
 Nannet ja ovddidit sámi servodaga. ¶
Strategiijat: ¶
 Gulahallama bokte guoskevaš oassálastiiguin sihkkarastit buriid rámmaeavttuid sámi ¶
mánáidgárdái, vuođđooahpahussii. ¶
 Konsultašuvnnat. ¶
 Gulahallan ja aktiiva ja ulbmillaš bargu stáhta, regionála ja gieldda eiseválddiid ektui. ¶
Ovttasbargošiehtadusa Presentašuvdna gaskal Sámedikki ja Romssa  suohkana. ¶
Sámediggeráđđi ja Romssa suohkan presenteriiga ovttasbargošiehtadusa sisdoalu bealálaččaid gaskka preassakonferánssas gávpotráđi sálas Romssa ráđđeviesus 12.4.2013. Vuolláičállin lea vuos maŋiduvvon. ¶
Čoahkkingirjji čállit: Roy Amundsen  36 siidu 317 siiddus ¶
Čoahkkin máhttoministariin Kristin Halvorsenin ¶
Sámediggeráđis lei čoahkkin 8.4.2013 máhttoministariin Kristin Halvorsenin. Čoahkkima fáddá lei go Finnmárkku joatkkaskuvllain heitet oahppit. Várrepresideanta Laila Susanne Vars doalai logaldallama erenoamáš hástalusaid birra mat sámi nuorain leat joatkkaskuvllain. ¶
Konferánssat ¶
Sámediggeráđđi oasálasttii lullisámi konferánssas Troandimis njukčamánus ja logaldalai lullisámi oahpahuspolitihka birra. Konferánssa ulbmil lei čuvget erenoamáš hástalusaid ja vejolašvuođaid lullisámi oahpahusas mánáidgárddi rájes gitta allaskuvlla/ universitehta dássái, ja maid oažžut áigái ávkkálaš gulahallama das movt lullisámi oahpahus sáhttá buoriduvvot ja ovdánit. ¶
Interregprošeakta “Ovttas! Giella-, skuvla- ja mánáidgárdeovttasbargu Deanuleagis” ”bovdii seminárii “Rájáhis sámeskuvla” “Rájáhis sámeskuvla” birra ja jearai gažaldagaid boahtteáiggi birra suoma- norgga sámeskuvlaovttasbarggus. Sámediggeráđđi oasálasttii sámeskuvlasemináras Ohcejogas, Suomas, miessemánu ja logaldalai Sámedikki oahpahuspolitihka birra riikkarájáid rastá. ¶
 Doaibmat aktiiva bealli fylkkagieldda ektui ovttasbargošiehtadusaid oktavuođas. ¶
Galgá váikkuhit dasa ahte: ¶
 Skuvlaeaiggádat, oahppit ja fuolaheaddjit dihtet mat sin vuoigatvuođat leat oahpahusa ektui, ja ¶
ahte sámi oahppit ožžot kvalitehta dáfus buori skuvlafálaldaga. ¶
5.4 Alitoahppu ja dutkan ¶
Mihttomearri: ¶
 Sámi álbmogis lea dat máhttu, gelbbolašvuohta ja gálggat, mat gáibiduvvojit dasa ahte ovddidit ¶
sámi servodaga. ¶
Oassemihttomearit: ¶
 Eanet sámi fágaolbmot iešguđet fágasurggiin ¶
 Buot alitoahppu ja duktan fuolahit sámi perspektiivva. ¶
Strategiijat: ¶
 Gulahallama bokte guovddáš, regionála ja báikkálaš eiseválddiiguin ja guoskevaš oassálastiiguin ¶
sihkkarastit buriid rámmaeavttuid sámi mánáidgárddiide, vuođđooahpahussii, alitohppui ja dutkamii. ¶
Sámediggeráđis lei čoahkkin Romssa universitehta rektoriin, Jarle Aarbakkiin 21.3.2013. Fáttát maid digaštalle ledje earret eará viidáset áigumušat oktiičaskimis Finnmárkku allaskuvllain, ja viidáset ovttasbargu Sámedikki ja universitehta gaskka. ¶
Sámediggeráđđi árvalii 15.3.2013 čuovvovaš áirasiid Romssa universitehta stivrii: Geir Johnsen ja Ragnhild Melleby Aslaksen. ¶
 Váikkuhit dasa ahte nationála politihkka mánáidgárddiid, vuođđooahpahusa, alitoahpu ja dutkama ¶
ektui fuolaha sámi perspektiivva. ¶
 Váikkuhit sámi álbmoga formálalaš gelbbolašvuođa loktemii. ¶
Dál leat álgán sáddet olggos juolludanreivviid sidjiide geat ožžot stipeandda alit ohppui. ¶
Juolludanreivvet leat sáddejuvvon ja vuosttaš oassemáksu lea čađahuvvon njuolggodoarjagiin Gealbudan- ja rekrutterenprográmmii sámi gielas alit oahpuin, Árbediehtoguovddažii ja árbedieđu systemáhtalaš kártemii. ¶
Čoahkkingirjji čállit: Roy Amundsen  37 siidu 317 siiddus ¶
 Váikkuhit dasa ahte davveguovlopolitihkka fuolaha sámi perspektiivva. ¶
 Čállit sámediggedieđáhusa alitoahpu ja dutkama birra. ¶
Sámediggeráđđi lágidii cuoŋománu 3. ja 4. b. 2013 ovttas Árraniin birrabeavddi- konferánssa sámi institušuvdnaovdánahttima birra ja sámi dutkama birra. Sámediggeráđis leigga várrepresideanta Laila Susanne Vars ja ráđđelahttu Vibeke Larsen doppe. ¶
Galgá váikkuhit dasa ahte: ¶
 Šaddet eanet sámi studeanttat iešguđet profešuvdnaoahpuin. ¶
 Šaddet eanet láhkaásahusat alitohppui mat fuolahit sámi perspektiivva ¶
 Stuorát oassi dutkamis fuolaha sámi perspektiivva. ¶
5.4.1  Sámi perspektiiva ¶
Mihttomearri: ¶
 Nationála politihkka fuolaha sámi perspektiivva alitoahpus ja dutkamis ¶
Oassemihttomearri: ¶
 Buorre gulahallan departemeanttaiguin ja dutkanráđiin. ¶
Strategiijat: ¶
 Bargat dainna ulbmiliin ahte Sámediggi oažžu válddi nammadit áirasiid buot guoskevaš ¶
lávdegottiide mat galget ráhkadit stivrendokumeanttaid alitohppui nationála dásis, ja beassá gulahallat áirasiiguin maŋŋá nammadeami. ¶
 Bargat dan ala ahte Sámediggi galgá oažžut viiddiduvvon rolla Davveguovlopolitihka ¶
máhttodimenšuvdnii. ¶
 Bargat dainna ulbmiliin ahte iešguđet profešuvdnaoahpuid ođđa rámmaplánaid nationála ¶
njuolggadusain ja láhkaásahusain lea sámi perspektiiva vuođđun. ¶
Sámediggeráđđi lea ovdalis namuhuvvon čoahkkima maŋŋil Máhttodepartemeanttain guovvamánu 8. b. 2013, ođđa sámi mánáidgárdeoahpaheaddjioahpu láhkaásahusa birra, máŋgii váldán oktavuođa departemeanttain ášši birra. Ášši ii leat vuos 13.5.2013 sáddejuvvon gulaskuddamii. ¶
Sámediggeráđđi oasálasttii konferánssas Guovdageainnus mii dollojuvvui dan oktavuođas go oahpaheaddjioahpporeforbma čuovvunjoavku geigii iežaset goalmmát rapportta Máhttodepartemeantta ovddas. Raporttas gieđahallojuvvo earret eará movt sámi fáttát rámmaplána láhkaásahusas vuođđoskuvlaoahpahusas 1.-7. luohkáide ja 5.- 10. luohkáide, sajustuvvojit oahpuin.  http://ffl.uis.no/ ¶
Galgá váikkuhit dasa ahte: ¶
 Buot ođđa stivrendokumeanttain alitoahpus ja dutkamis lea sámi perspektiiva. ¶
 Davveguovlopolitihka máhttodimenšuvdna fuolaha álgoálbmotperspektiivva. ¶
5.4.2  Ovttasbargu sámi oahpaheaddjioahpu regiovnnain ¶
Mihttomearri: ¶
 Sámi oahpaheaddjioahpu regiovdna fállá oahpuid mat vuhtiiváldet sámi servodaga dárbbuid. ¶
Oassemihttomearri: ¶
 Eanet studeanttat mat ožžot gelbbolašvuođa sámi gielas, kultuvrras ja servodateallimis. ¶
Strategiijat: ¶
 Doaibmat árjjalaš oassálastin ovttasbargočoahkkimiin 7. regiovnnain. ¶
Čoahkkingirjji čállit: Roy Amundsen  38 siidu 317 siiddus Sámediggeráđđi lea searvan čoahkkimii Sámi oahpaheaddjioahpporegiovnna bargojoavkkuin mat barget rekruteremiin. Čoahkkimis manaimet čađa 2013 doaibmaplána, mas eanas leat doaibmabijut mat gusket našunála rekruterenstrategiijii sámi alit oahpuin. ¶
 Váikkuhit dasa ahte sámi oahpaheaddjioahpu ásahusat oktiiordnejit ja fállet kurssaid ja ¶
oahppofálaldagaid buot golmma sámegielas ja ahte láhččojuvvo oahpuide kulturmáhtus/historjjás ja servodateallimis ¶
Sámediggi lea áici Sámi oahpaheaddjioahpporegiovnna bargojoavkkus sámi giela ja sámi fáttáid fágain, ja lea searvan čoahkkimii Romssas 12.-13.4.2013. Bargojoavkku mihttu lea heivehit ovttasbarggu fálaldagain mat addojit sámegielas ja sámi fágain. ¶
Galgá váikkuhit dasa ahte lea: ¶
 Máhttu mainna nannet ja ovddidit sámi servodaga. ¶
5.4.3  Rekrutteret sámi nuoraid ja rávesolbmuid alitohppui ¶
2013 vuoruheamit: ¶
 Váikkuhit sámi alitoahpu nationála rekrutterenstrategiija, 2011 – 2014, čuovvoleami. ¶
 Gulahallama ja ovttasbarggu bokte Máhttodepartemeanttain ja alitoahpu ásahusaiguin váikkuhit ¶
dasa ahte šaddet eanet dakkár oahpposajit main sámi studeanttain lea sisabeassanearri. ¶
Galgá váikkuhit dasa ahte: ¶
 Studeanttaid lohku Sámi allaskuvllas skuvlajahkái 2013/2014 stuorru. ¶
 Sámi studeanttaid lohku iešguđet profešuvdnaoahpuin stuorru. ¶
5.4.4  Dutkan ja árvoháhkan ¶
Mihttomearri: ¶
 Guoskevaš dutkan vuođđun válljejumiide ja politihkalaš mearrádusaide sámi servodaga ¶
 ovddideamis lea gávdnamis. ¶
Strategiijat: ¶
 Váikkuhit dasa ahte oahppodimenšuvdna davveguovlopolitihkas deattuhuvvo eanet. ¶
 Mielde váikkuheamen dasa ahte Sámi allaskuvla ovddiduvvo álgoálbmotuniversitehtan. ¶
 Ásahit gulahallama guoskevaš álgoálbmotorganisašuvnnaiguin ja ásahusaiguin. ¶
 Bargat dainna ulbmiliin ahte ráđđehusa dutkandieđáhus fuolaha sámi perspektiivva ¶
Várrepresideanta Laila Susanne Vars lea oktavuođas máhttoministariin Kristin Halvorsenin buktán cealkámuša ráđđehusa dutkandieđáhussii. Gulahallan mielddisbuvttii ahte Stuoradiggedieđáhussii nr. 18 (2012- 2013) Guhkes linját – máhttu addá vejolašvuođaid, mii almmuhuvvui njukčamánu 8. b. 2013, lea eanet čállojuvvon sámi dutkama birra go dat mii dieđáhusa ovddit veršuvnnain lei. http://www.regjeringen.no/nb/dep/kd/dok/regpubl/stmeld/2012-2013/meld-st-1820122013.html?id=716040 ¶
 Bargat dainna ulbmiliin ahte Sámedikki ja Dutkanráđi gaskasaš ovttasbargu formaliserejuvvo. ¶
Sámediggeráđđi lea áici Sámi dutkan prográmma II prográmmastivrras ja searvvai čoahkkimii 14.3.2013. Čoahkkimis gieđahalle temáhtalaš láidestumiid dutkanruđaid almmuheamis 2013 čavčča. ¶
 Bargat dainna ulbmiliin ahte viiddiduvvo daid lahtuid ovddasteapmi, maid Sámediggi nammada ¶
Dutkanráđđái. ¶
Čoahkkingirjji čállit: Roy Amundsen  39 siidu 317 siiddus Universitehtalektor Laila Susanne Sara Oskarsson nammaduvvui, maŋŋil go Sámediggeráđđi lei árvalan su, áirrasin Oahpahusa máhttoguovddáža geavahanráđđái. ¶
 Váikkuhit dasa ahte sámi árbediehtu oažžu lunddolaš saji dutkamii. ¶
 Gulahallama bokte Máhttodepartemeanttain váikkuhit dasa ahte sámi perspektiiva fuolahuvvo ¶
dutkamis. ¶
Máhttodepartemeanttain dollojuvvui čoahkkin 4.4.2013 hálddahuslaš dásis, čuovvoleapmin Butenschøn- lávdegotti raportii, Guhkes luottaid mielde – sámi dutkan ja alit oahppu. ¶
Čuovvoleapmin dán čoahkkimii, deaivvadeigga várrepresideanta Laila Susanne Vars ja máhttoministtar Kristin Halvorsen 18.3.2013 digaštallat raportta čuovvoleami. Doppe sohppojuvvui ahte dakkaviđe biddjojit proseassat johtui čuovvovaš áššiin; ásahit ovttastahttinráđi alit oahpuid institušuvnnain main lea ovddasvástádus sámegillii, oahppu alit dásis, erenoamážit sámegielas ja rekruteren. Sámediggeráđđi vuordá ahte departemeanta váldá oktavuođa viidáset čuovvoleami ektui. ¶
 Čuovvolit regionála dutkanfoanddaid barggu. ¶
Galgá váikkuhit dasa: ¶
 Ahte sámi servodaga ovddideapmái lea gávdnamis áššáiguoskevaš dutkan vuođđun sámi ¶
servodaga ovddideapmái. ¶
5.5 Árbediehtu ¶
Mihttomearri: ¶
 Árbedieđu duođašteapmi, seailluheapmi, suodjaleapmi ja rádjan máhttovuođđun ja viidáseappot ¶
fievrrideapmin oahpahusas ja dutkamis. ¶
Oassemihttomearit: ¶
 Eanet duođaštanprošeavttat leat čađahuvvon lulli-, julev- ja davvisámi guovlluin. ¶
 Vuohki mo dahkat árbedieđu olahahttin ja mo dan gaskkustit máhttovuođđun oahpahussii ja ¶
dutkamii. ¶
Strategiijat: ¶
 Gulahallan ja ovttasbargu Sámi allaskuvllain Árbediehtoguovddáža ovddideami oktavuođas. ¶
Sámediggeráđđi oasálasttii ovttas Sámi allaskuvllain diehtojuohkinčoahkkimis pilohtaprošeavtta birra, Árbediehtoguovddaš Guovdageainnus. 30.4.2013, mas ulbmil lei muitalit guovddáža mihtuid ja bargguid birra. Dán oktavuođas čujuhit 2013 reviderejuvvon bušehttii, mas ráđđi lea evttohan ođđa teavstta pilohtaprošektii, dan sivas go mihtut ja barggut leat lassánan dan rájis go 2013 bušeahtta mearriduvvui. ¶
 Guorahallat šiehtadusa 2014- bušeahttabarggu oktavuođas. ¶
Eará: ¶
Sekšuvdna searvvai videočoahkkimii FAD:in 8.5.2013 Sámegiela doaibmaplána raportta birra. ¶
Dearvvašvuohta ja sosiála ¶
6.1 Váldomihttomearri ¶
 Dásseárvosaš dearvvašvuođa-, sosiála- ja fuolahusbálvalusat sámi álbmogii mat váldet vuolggasaji ¶
sámi gielas ja kultuvrras. ¶
Čoahkkingirjji čállit: Roy Amundsen  40 siidu 317 siiddus ¶
6.2 Ovttadássásaš dearvvašvuođa- ja sosiálabálvalus ¶
Mihttomearri: ¶
 Nannejuvvon dearvvašvuođa- ja sosiálabálvalus mii lea heivehuvvon sámi álbmoga ¶
vuoigatvuođaide ja dárbbuide. ¶
Strategiijat: ¶
 Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái ¶
váikkuhanfámu sámi álbmoga dearvvašvuođa- ja sosiálabálvalusaid hábmemii ja čađaheapmái. ¶
Sámediggeráđđi lea konsulteren Dearvvašvuođa- ja fuolahusdepartemeanttain álbmotdearvvašvuođa stuorradiggedieđáhusa. Dieđáhusa ulbmilin lea háhkat dakkár servodaga mii ovdánahttá dearvvašvuođa álbmoga gaskkas. Sámediggeráđđái lea leamaš deaŧalaš ahte álbmotdearvvašvuođa dieđáhus oainnusmahttá maiddái álbmotdearvvašvuođahástalusaid sámi servodagas. Ollu álbmotdearvvašvuođa hástalusat mat sámi álbmogis leat ovddabealde leat dat seamma go muđui álbmogis, muhto sámediggeráđđái lea leamaš deaŧalaš čujuhit maiddái daid surggiid ja hástalusaid mat čatnasit sámi servodahkii gos mii oaivvildit dárbbašuvvo stuorát fokus. ¶
Sámediggeráđis lea konsultašuvnnain leamaš fokus dasa ahte sámi servodagas leat ovddabealde stuorra hástalusat árbevirolaš sámi ealáhusaid siskkobealde. Dát ealáhusat leat stuorra deattu vuolde loahppa servodaga bealis. Areálalihkahallamat, gizzu olggobealde ja siskkáldasat resurssaid alde, boraspireváttisvuođat, oppa áiggi rievdavaš rámmaeavttut ja miellaguottut ealáhussii servodagas leat muhtun hástalusat. Dát bealit váikkuhit olbmuid fysihkalaš ja psykalaš dearvvašvuhtii. Sámediggi lea čujuhan dasto ahte etnihkalaš vealaheapmi lea okta eará bealli mii sáhttá buvttihit dearvvašvuođa dáfus váttisvuođaid. Sámit dieđihit dávjjibut go earát ahte sii gillájit vealaheami. Lea oktavuohta dan gaskka man viiddisin vealaheapmi vásihuvvo ja man lossat dat vásihuvvo psykalaččat. Álbmotdearvvašvuođadieđáhus bidjá fuomášumi dasa ja geassá erenoamážit ovdan ahte lea dárbu duođaštit máhtu sámi mánáid ja nuoraid birra dán oktavuođas. ¶
Konsultašuvnnaid vuođul Sámedikkiin boahtá ovdan dieđáhusas ahte gulahallan ja giella fertejit deattuhuvvot kvalitehta- ja pasieantasihkarvuođabarggus. Čujuhuvvo maiddái ahte eaktun sámi pasieanttaid kvalitehtii ja sihkarvuhtii dearvvašvuođa- ja fuolahusbálvalusas lea máhttu giela ja kulturáddejumi birra. Danne deattuhuvvo álbmotdearvvašvuođadieđáhusas ahte máhttu sámi servodatdiliid, sámi giela ja kultuvrra birra lea dárbbašlaš jos galggaš oažžut sámi álbmoga dearvvašvuođa jorrat rivttes guvlui, ja ahte álbmotrievttálaš vuoigatvuođat ja geatnegasvuođat fertejit heivehuvvot boahtteáiggi dearvvašvuođa- ja sosiálabargiid máhttovuđđui. ¶
Álbmotdearvvašvuođadieđáhusas válddahuvvojit maiddái sámi mánát mánáidsuodjalusa fuolahusas, birasmirkkuid váikkuhus álgoálbmogiidda, dárbu oažžut eanet duođaštuvvon máhtu, ja dárbu oažžut eanet máhtu sámi giela ja kultuvrra birra gielddain. ¶
Sámediggeráđđi lea čujuhan ahte gávdno veaháš duođaštuvvon máhttu álbmotdearvvašvuođa birra sámi álbmoga gaskkas. Mii diehtit unnán sámi álbmoga álbmotdearvvašvuođa birra norgalaš álbmoga ektui muđui. Dasto diehtit mii unnán vejolaš erohusaid birra sámi álbmoga siskkobealde. Sámediggeráđđi oaidná danne ahte lea dárbu nannet dutkama sámi diliid birra, vai sáhttit oažžut eanet čoavddadieđuid maid sáhttá geavahit eastadeaddji barggus. Sierra doaibmabijuid konkretiseren sámi álbmoga guovdu ferte guoskat maiddái buot aktevrraide álbmotdearvvašvuođaplánabarggus. ¶
Stuorradiggedieđáhusas ovddida ráđđehus muhtun rámmaid mo guhkes áiggi badjel čuovvolit álbmotdearvvašvuođa barggu. Earret eará galgá ovddiduvvot álbmotdearvvašvuođa politihkalaš dieđáhus álbmotdearvvašvuođa hástalusaid birra Stuorradiggái juohke njealját jagi. Sámediggeráđđi lea ožžon doarjaga dasa ahte ferte boahtit ovdan čielgasit ahte dán lágan stuorradiggedieđáhusas fertejit maiddái sámi ¶
Čoahkkingirjji čállit: Roy Amundsen  41 siidu 317 siiddus álbmoga hástalusat čielggaduvvot. Ovddiduvvojit maiddái stivrendieđut álbmotdearvvašvuođa várás, ja boahtá ovdan ahte dán lágan stivrendieđut fertejit guoskat maiddái sámi servodahkii. ¶
Stuorradiggedieđáhus 29 (2012 - 2013) Morgendagens omsorg (boahtteáiggi fuolahusa birra) ¶
19.4.2013 ovddidii Dearvvašvuođa- ja fuolahusdepartemeanta Stuorradiggedieđáhusa nr 29 ihtáš beaivvi fuolahusa birra. Sámediggeráđđi lea buktán rávvagiid dieđáhussii teavsttaiguin ja čoahkkimiid bokte ja lea ovddidan deaŧalaš perspektiivvaid mat čatnasit sihke ihtášbeaivvi geavahusrollii, eaktodáhtolaš barggu strategiijai ja prográmmii árjjalaš boahtteáigái čujuheaddji oapmahašpolitihka hárrái. Sámediggeráđđi lea hui duhtavaš dieđáhusa bohtosii. ¶
Dulkaprošeavtta loahpaheapmi ¶
Maŋŋá konsultašuvnnaid Sámedikkiin oaččui Dearvvašvuohta Davvin bargun álggahit prošeavtta man bokte buoridit sámi pasieanttaid dulkabálvalusa spesialistadearvvašvuođabálvalusa siskkobealde. Dearvvašvuohta Finnmárku oaččui bargun čađahit prošeavtta. Sámediggeráđđi searvvai prošeaktamandáhta hábmemii ja lei lahttun stivrenjoavkkus. Prošeavtta ulbmilin lea viiddidit otnáš dulkabálvalusa birrajándorfálaldahkan. ¶
Prošeakta lea bistán guokte jagi, ja lea dál loahpahuvvon. Prošeavtta loahpaheami oktavuođas lágiduvvui loahpahankonferánsa Sámedikkis 23.4.2013, gos dulkaprošeavtta bohtosat čalmmustuvvojedje. Prošeaktaáigodagas lea earret eará geahččaluvvon dulkon neahta bokte, ja leat geahččan teknologalaš hástalusaid dan ektui. Prošeavtta oktavuođas lea ráhkaduvvon elektronalaš oahppoprográmma dulkka geavaheami birra ovttas nammasaš ásahusain. Elektronalaš oahppoprográmma almmuhuvvui loahppa konferánssas. Prošeaktaáigodagas lea maiddái leamaš fokus miellaguottuide ja máhttui dulkka geavaheami birra, sámi pasieanttaid vuoigatvuođaid birra geavahit iežaset giela go lea oktavuohta dearvvašvuođalágádusain, ja giella ja gulahallan kvalitehta- ja pasieantasihkarvuođa perspektiivvas. ¶
Sámediggeráđđái lea deaŧalaš ahte doaibmabijut mat leat álggahuvvon dán dulkaprošeavtta bokte ovddiduvvojit viidáseappot maŋŋá prošeaktaáigodaga, dainna ulbmilin ahte oažžut birrajándor dulkabálvalusa sámi pasieanttaide riikka dásis. Sámediggeráđđi áigu čuovvolit dán guovddáš eiseválddiiguin. ¶
Čoahkkin heahtedieđihanbálvalus ođđasis organiserenevttohusa birra ¶
Sámediggeráđis lea leamaš čoahkkin Justiisa- ja gearggusvuođadepartemeanttain ja Servodatsihkar-vuođa ja gearggusvuođa direktoráhtain viidáseappot barggu birra heahtedieđihanbálvalusain. Sámediggeráđđi ja Servodatsihkarvuođa ja gearggusvuođa direktoráhta leat soahpan bovdet Sámedikki dievasčoahkkima diehtojuohkimii heahtedieđihanbálvalusbarggu birra lávdegodde-/dievasčoahkkimis giđđat 2013. ¶
Sámi doavttirsearvvi jahkečoahkkin ¶
Sámediggeráđđi searvvai Sámi doavttirsearvvi jahkečoahkkimii. Fáddán lei eastadeaddji dearvvašvuođa bargu – Makkár dárbbut leat ja movt berre bargu organiserejuvvot sámi álbmoga ektui? Sámediggeráđđi čilgii min barggu birra, sihke ođđa álbmotdearvvašvuođadieđáhusa ja álbmotdearvvašvuođalága ektui ja dan čuovvu láhkaásahusaid birra. Guovdageainnu, Kárášjoga, Deanu ja Divttasvuona gieldadoaktárat hálle maiddái álbmotdearvvašvuođahástalusa birra sámi álbmoga ektui iežaset gielddain. Dáin bohte ovdan deaŧalaš dieđut ja árvalusat maiguin sámediggeráđđi bargá viidáseappot ovttasbargguin gielddaiguin. ¶
Regionála dearvvašvuođadoaimmahagaid barggahandokumeanttat ¶
Sámediggeráđđi lea čuovvolan jagi 2013 barggahandokumeanttaid. Sámediggeráđđi lea erenoamážit bidjan guovddážii čuovvovaš surggiid: ¶
SÁNÁG nationála doaimma viidáseappot ovddideapmi ¶
2010:s almmuhuvvui ođđa láhkaásahus mainna regulerejuvvo buohcciviesu dohkkeheami, doahpaga universitehtabuohcciviesu geavaheapmi ja nationála bálvalusat spesialistadearvvašvuođabálvalusas. Ásahusain main lea dahje háliidit oažžut dán lágan doaimma, ferte dohkkehuvvot dán láhkaásahusa mielde. ¶
Čoahkkingirjji čállit: Roy Amundsen  42 siidu 317 siiddus Dearvvašvuohta Davvin lea mearridan sáddet ohcama sámi nationála gealbobálvalusa – psykalaš dearvvašvuođa ja gárrenfuolahus (SÁNAG) ektui, ođđa njuolggadusaid mielde. Ovdal ohcama lea sámediggeráđis leamaš gulahallan Dearvvašvuohta Davvin ja Dearvvašvuohta Finnmárku ásahusaiguin. Sámediggeráđi mielas lea leamaš deaŧalaš ahte SÁNAG doaibma, sihke gelbbolašvuođa guovddážin ja sámi pasieanttaid dikšunbálvalusain, beroškeahttá ássanbáikkis, gozihuvvojit ohcamis. Dát lea gozihuvvon ohcamis maid nationála gelbbolašvuođa guovddáš lea sádden. ¶
Dearvvašvuohta Finnmárkku strategalaš ovddidanplána ¶
Dearvvašvuohta Finnmárku lea álggahan ovddidanbarggu, nu gohčoduvvon Dearvvašvuohta Finnmárkkus strategalaš ovddidanplána. Dát bargu vuođustuvvo stuorra investerenprošeavttaiguin maid Dearvvašvuohta Finnmárku lea álggahan, daid gaskkas lea Girkonjárgga ođđa buohcciviesu huksen. ¶
Sámediggeráđđi lea ožžon máŋga fuolladieđu sámi fágaolbmuin, sámi gielddain ja earáin dáid plánaid ektui. Fuola oktavuođas lea váldoáššis sáhka guovtti oasseprošeavttas mat leat strategalaš plánas: Psykalaš dearvvašvuođa viidáseappot ovddideapmi ja ođđasis organiseren ja doaresfágalaččat spesialiserejuvvon gárrendikšu, ja sámi dearvvašvuođapárkka ásaheapmi. Sámiid bealis lea ballu ahte Finnmárkkuklinihkka heaittihuvvo/fárrehuvvo ja bargu sámi dearvvašvuođapárkkain maŋŋona. Sámediggeráđi lea maiddái leamaš čoahkkin sihke Sámi doavttirservviin ja Kárášjoga gielddain dán fáttá birra. ¶
Sámediggeráđi mielas lea deaŧalaš ahte fálaldat sámi pasieanttaide gozihuvvo ja ovddiduvvo viidáseappot dán barggu siskkobealde. Sámediggeráđđi oaidná ahte Dearvvašvuohta Finnmárkku strategalaš ovddidanplána guoskkaha maiddái SÁNAG rolla ja doaimmaid, sihke psykalaš dearvvašvuođa ja gárrendikšuma siskkobealde. Danne lea Sámediggeráđi mielas deaŧalaš ahte prošeavttat Dearvvašvuohta Finnmárkku strategalaš plánas geahčaduvvojit oktan SÁNAG nationála rollain ja bargguin mat leat addojuvvon Dearvvašvuohta Davvin bokte barggahandokumeanttain. ¶
Dán vuođul lei sámediggeráđis čoahkkin dearvvašvuođaministariin, gos váldojuvvui ovdan dat ahte leat fuolastuvvan bálvalusfálaldagaid viidáseappot ovddideamis sámi pasieanttaid várás, sihke psykalaš dearvvašvuođa, gárrendikšuma ja fálaldaga oktavuođas pasieanttaide geain leat bissovaš dávddat. Erenoamážit čujuhuvvui dasa mii lea SÁNAG rolla. SÁNAG lea ollu jagiid bargan psykalaš dearvvašvuođain ja gárrenávnnasproblematihkain sámi giella ja kulturperspektiivvas. Sii leat bargguset bokte ovddidan máhtu ja vásihusa mii lea mávssolaš sámi pasieanttaid gárrenávnnasdikšui. Sámediggeráđđi oaidná lunddolažžan ahte SÁNAG:is maiddái lea guovddáš rolla gárrendikšuma huksemis sámi pasieanttaid várás nationála perspektiivvas, ja ahte Finnmárkkuklinihkka geahčaduvvo fárrolaga dáinna. Dearvvašvuođaministtar čujuhii regionála dearvvašvuođadoaimmahagaid barggahandokumeanttaide, main boahtá ovdan ahte bálvalusfálaldagat sámi pasieanttaid várás galget viidáseappot ovddiduvvot ja nannejuvvot. ¶
Sámediggeráđis lea leamaš čoahkkin Dearvvašvuohta Finnmárkkuin, gos Dearvvašvuohta Finnmárku čilgii sámediggeráđđái prošeavttaid birra, ja sámediggeráđđi čalmmustii oainnus. Bargu sierra oasseprošeavttaiguin, earret eará Sámi dearvvašvuođapárkka huksen, ovddiduvvo Dearvvašvuohta Finnmárku stivrii čakčat 2013. ¶
Sámediggeráđđi áigu čuovvut dán proseassa viidáseappot ja lea earret eará bivdán oktasaš čoahkkima Dearvvašvuohta Davvin, Dearvvašvuohta Finnmárku ja Dearvvašvuođa- ja fuolahusdepartemeanttain regionála dearvvašvuođadoaimmahagain barggahandokumeanttain čuovvoleami ektui. ¶
Čoahkkin Mánáid-, nuoraid- ja bearašdirektoráhtain doaibmavádjet olbmuid  dearvvašvuođa ja eallindili birra ¶
Sámediggeráđis lea leamaš čoahkkin Mánáid-, nuoraid- ja bearašdirektoráhtain (Bufdir) davviriikkalaš prošeavtta birra maid Bufdir jođiha, mas fokus lea biddjojuvvon doaibmavádjet olbmuide geain lea sámi duogáš. Barggus eallindilliraporttain doaibmavádjet olbmuid várás, bođii albmosii ahte lea unnán máhttu oppalaččat doaibmavádjet olbmuid birra, ja erenoamážit váilu diehtu dan birra mii guoská olbmuide geain ¶
Čoahkkingirjji čállit: Roy Amundsen  43 siidu 317 siiddus lea sámi duogáš. Bufdir lea álggahan dutkanprošeavtta maid Nordisk velferdssenter nammasaš ásahus galgá jođihit. Prošeakta galgá čađahuvvot 2014:s. ¶
Sámediggi lea veahkehan Bufdir oažžut oktavuođa sámi fágaolbmuiguin geat sáhtášedje addit buriid árvalusaid prošeaktasárgosa hábmemiin. Ovttas Bufdir:in bovdiimet mii danne jorbabeavdekonferánsii 17.4.2013. Bufdir prošeaktajođiheaddji muitalii prošeavtta ja ulbmila duogáža birra, ja bivddii árvalusaid muhtun váttisvuođaide main lea mearkkašupmi sin viidáseappot bargui. 18.4.2013 čohkkiimet mii sámi geavaheddjiid vai oažžut geavaheddjiid jiena buorebut ovdan prošeavttas. ¶
Sámi mánáid eallindilliiskkadeapmi: ¶
Sámediggeráđis lea leamaš čoahkkin Romssa universitehtain ja AMATEA:in go guoská sámi mánáid eallindilliiskkadeapmái. Dál ii gávdno makkárge ođđaset dutkanvuđot máhttu sámi mánáid psykalaš ja fysalaš dearvvašvuođa birra. Stuorra dárbu lea oažžut eanet dieđuid, ja Romssa universitehta ja AMATEA ovttas Sámediggeráđiin, plánejit doallat álbmotdearvvašvuođakonferánssa čakčat 2013 mas fokus erenoamážit biddjojuvvo mánáid dearvvašvuhtii. ¶
 Váikkuhangaskaomiid aktiivvalaš geavaheami bokte ovddidit ja heivehit dakkár dearvvašvuođa- ja ¶
sosiálabálvalusa mii lea vuođđuduvvon sámi giella- ja kulturáddejupmái buot dásiin. ¶
 Eavttuid mearrideaddji leahkit guoskevaš dutkamii, mii addá dutkanbohtosiid sámi servodaga dili ¶
hárrái dearvvašvuođa-, sosiála- ja mánáidsuodjalussuorggis. ¶
Galgá váikkuhit dasa ahte: ¶
 Sámi álbmogii addo dearvvašvuođa- ja sosiálabálvalusat, mat leat heivehuvvon sámi álbmoga ¶
dárbbuide ja vuoigatvuođaide. ¶
Areálat ja biras ¶
7.1 Váldomihttomearri ¶
 Ceavzilis sámi báikegottit sámi guovlluid areálaid ja resurssaid guoddilis geavaheami, gáhttema ja ¶
hálddašeami vuođul. ¶
7.2 Areálat ¶
Mihttomearri: ¶
 Sámi kultuvrra, ealáhusdoaimmaid ja servodateallima luondduvuođus sihkkarastojuvvo. ¶
Oassemihttomearit: ¶
 Sámiid vuoigatvuođat vuhtiiváldojuvvojit go areálat suodjaluvvojit ja geavahuvvojit sámi ¶
guovlluin. ¶
 Sámiid árbediehtu, báikkálaš máhttu ja ipmárdus, galgá dohkkehuvvot seamma dásis go ¶
dutkanvuđot máhttu mearridanvuođđun areálaid hálddašeamis. ¶
 Sámi báikkálaš searvan ja duohta mieldeváikkuheapmi lea sihkkarastojuvvon buot areála- ja ¶
resursahálddašeamis. ¶
 Areálahálddašeapmi váikkuha sihkkarastit einnostanvejolašvuođa ja ovdánanvejolašvuođa sámi ¶
ealáhusdoaimmaide. ¶
Strategiijat: ¶
 Čuovvolit hálddašangažaldagaid plána- ja huksenlága, Finnmárkkulága ja eará áššáiguoski lágaid ¶
vuođul. ¶
 Čuovvolit Sámedikki biras- ja areáladieđáhusa. ¶
 Sihkkarastit sámi areála- ja birasgáhttema gulahallama ja ovttasbarggu bokte guovddáš, regionála ¶
ja báikkálaš eiseválddiiguin ja guoskevaš oasálaččaiguin. ¶
Čoahkkingirjji čállit: Roy Amundsen  44 siidu 317 siiddus ¶
 Bargat dan ala vai árbediehtu dohkkehuvvo seamma dásis go dutkanvuđot máhttu vuođđun ¶
mearrádusaide areálaáššiin. ¶
 Bargat dan ala ahte mearridanproseassat sáhttet buorebut láhčit árjjalaš báikkálaš searvamii. ¶
Galgá váikkuhit dasa ahte: ¶
 Sámedikki gulaskuddancealkámušat vuhtiiváldojuvvojit buorebut. ¶
 Biddjo eanet deaddu sámi árbedihtui, báikkálaš máhtuide ja ipmárdusaide, proseassas ja ¶
mearrádusain plána- ja huksenlága vuođul. ¶
 Buorebut láhčit sámi báikkálaš searvamii ja duohta váikkuheapmái plánaproseassain. ¶
 Eanet oassi suohkaniin leat dohkkehan suohkanplánaid ja suohkanoasseplánaid ođđa plána- ja ¶
huksenlága vuođul. ¶
Mihttomearri: ¶
 Resursa- ja energiijaháhkan galgá nannet sámi kultuvrra, servodateallima ja sámi ealáhusaid. ¶
Oassemihttomearit: ¶
 Iskan ja luondduresurssaid lokten sámi guovlluin dáhpahuvva diekkár vuogi mielde mii goziha ¶
sámi vuoigatvuođalaččaid ja báikkálaš servodaga beroštumiid ja vuoigatvuođaid, ja internašunála álbmotrievtti soahpamuša ektui. ¶
 Árbevirolaš máhttu, báikkálaš máhttu ja ipmárdus lea dohkkehuvvon dievaslaš máhttun seamma ¶
dásis go dutkanvuođđuduvvon máhttu hálddašit luondduresurssaid. ¶
 Nissonolbmuid máhttu ja árbevierut deattuhuvvojit go lea sáhka meahcceresursa geavaheames. ¶
 Sámi oasseváldin lea ovttaiduvvon luondduresurssaid hálddašeapmái ja stivrejupmái. ¶
Strategiijat: ¶
 Čuovvolit hálddašangažaldagaid konsešuvdnaáššiin čázádatregulerenlága, energiijalága ja ¶
čáhceresursalága vuođul. ¶
 Gárvvistit Sámedikki energiijačilgehusa. ¶
 Bargat dan ala ahte árbediehtu dohkkehuvvo seamma dásis go dutkanvuđot máhttu  vuođđun ¶
mearrádusaide luondduriggodagaid geavaheamis. ¶
 Váikkuhit dasa ahte báikkálaš berošteaddjit aktiivvalaččat oassálastet mearridanproseassaide ¶
luondduriggodagaid geavaheami oktavuođas. ¶
Golli ja silbba ohcan Guovdageainnus, Kárášjogas, Mátta -Várjjagis ja Narviikkas ¶
Sámediggeráđis lea leamaš čoahkkin Norwegian Minerals Group AS stivrajođiheddjiin Bernt Stilluf Karlsen 19.2.13. Karlsen ovddasta Kanada dutkanfitnodaga Dalradian, mii ohcá golli/silbba Guovdageainnu, Kárášjoga, Mátta-Várjjaga ja Narviikka suohkaniin. ¶
2012:s čohkkii fitnodat 2378 eanaiskosa giehtareaidduiguin Guovdageainnu suohkanis. Dát leat dál analyserejuvvomin. Áigumuš lea čohkket vel 1500 iskosa 2013:s. Sorjavaččat analysabohtosiin árvvoštallá fitnodat dál loahpahit ohcamiid ja čađahišgoahtit duohta iskkademiid geahččalanbohkamiiguin Guovdageainnus. Áigumuš lea dahkat šiehtadusa duohta iskkadanbargguid birra Sámedikki minerálaplánaveahki vuođul, ja čielggadit daid guovlluid sámi kulturmuittuid ektui, gos galget leat geahččalanbohkamat. 2013 prográmmas pláne Norwegian Minerals Group AS čohkket 3500 eanaiskosiid ja 400 jogašsedimeantaiskosiid Kárášjoga gielddas, ja 700 eanaiskosiid ruonágeađgeavádagas Báhčaveajis Mátta-Várjjaga gielddas, 300 jogašsedimeanta- ja eanaiskosa Rombak guovllus Narviikka suohkanis. ¶
Muddenplána Nussira várás, Fálesnuori suohkanis ¶
Sámediggi ovddidii vuosteákkaid Fálesnuori suohkana muddenplánii Nussira várás 13.9.11 beaiváduvvon reivves. Soabadeapmi Fylkkamánniin čađahuvvui 19.9.12. Sámediggi bisuhii iežas vuosteággacealkámuša muddenplána váikkuhusaid oktavuođas boazodollui. 21.3.13 doalai Birasgáhttendepartemeanta ¶
Čoahkkingirjji čállit: Roy Amundsen  45 siidu 317 siiddus ¶
vuosteággačoahkkima Fálesnuoris. 25.3.13 beaiváduvvon reivves sáddii Sámediggi notáhta Birasgáhttendepartementii mii vuođusta vuosteákkasteami. ¶
Sámediggeráđđi lea golggotmánu 2012 rájes leamaš gearggus šiehtadallagoahtit Nussir ASAain Sámedikki mearridan minerálaplánaveahki ja mearriduvvon áigumuššiehtadusa vuođul. Nussir ASA ii leat leamaš gearggus dakkár šiehtadallamiidda. Sámediggeráđđi árvvoštallá dan láhkai ahte vejolašvuohta oažžut konstruktiiva šiehtadallamiid šaddá váddáseabbon mađe guhkit áiggi Nussir ASA vuordá dassážiigo álgá minguin šiehtadallat. Go šiehtadallamat Nussir ASAin lea gárvásat, de ovddida ráđđi ášši dievasčoahkkimii. ¶
Ráđđehusa minerálastrategiija ¶
Sámediggeráđđi lea konsultašuvvaid bokte juksan ovttamielalašvuođa Biebmo- ja gávpedepartemeanttain ja lea Áššis SR 31/13 dahkan mearrádusa ahte dohkkehit teavstta ja doaibmabiju ráđđehusa minerálaealáhusstrategiija kapihttalis mineráladoaimmaid birra dakkár guovvluin gos leat sámi beroštusat. Minerálastrategiijas čuovvu ahte 2013 giđa galgá álggahuvvot bargu minerálalága rievdadusaiguin fuolahan dihtii sámi vuoigatvuođaid ja beroštusaid olles árbevirolaš sámi guovllus, ahte Biebmo- ja gávpedepartemeanta konsultašuvnnaid vuođul galgá addit bargamušválddi ráhkadit máhttovuođu daid váikkuhusaid birra boazodollui ja eará sámi beroštusaide mat čuvvot mineráladoaimmain, ja ahte ráđđehus galgá addit doarjaga Vuođđudussii Protect álggahanáigodagas. ¶
Sámediggeráđđi lea mieđáhusmearrádusastis fuomášuhttán dan ahte Sámedikki mearrádus minerálalága birra Áššis 47/08 Minerálaláhka ja Áššis 27/09 Mo Stuorradiggi lea gieđahallan Ot.prp. nr. 43 (2008-2009) Minerálalága, lea fámus dassážiigo minerálalága rievdadusevttohus lea meannuduvvon. Sámedikki mearridan minerálapolitihkka Áššis 21/10 Sámedikki minerálaplánaveahkki minerálaresurssaid iskkadeapmái ja roggamiidda, galgá ain čuvvojuvvot. ¶
Giđđalodden Guovdageainnu suohkanis ¶
Giđđaloddema geahččalanortnet Guovdageainnu suohkanis lea leamaš muddejuvvon máŋgii láhkaásahusaid bokte 1994 rájes 2012 rádjai. Maŋimus láhkaásahus mii mearridii giđđaloddema eriid, gustui bivdoáigodagaide 2011 ja 2012. Birasgáhttendepartemeanta dieđihii konsultašuvnnaid birra Sámedikkiin guovvamánus dán jagi gos digaštallojuvvui dán bivdovuogi heaittiheami. Konsultašuvdnačoahkkin dollojuvvui hálddahuslaš dásit 5.3.2013 Guovdageainnus, mas maiddái Sámi Bivdo- ja Meahcástansearvi ja Guovdageainnu suohkan oassálaste. Birasgáhttendepartemeanta doalahedje áigumuša ahte heaittihit giđđaloddema, ja Sámediggi fas, ovttas daid eará oassálastiiguin, oaivvildii ahte earremuddejuvvon giđđalodden galgá dahkkojuvvot bistevažžan. Sohppojuvvui joatkit konsultašuvnnaid politihkalaš dásis. ¶
Sámediggeráđis lei čoahkkin Birasgáhttendepartemeanttain 29.4.2013. Dán čoahkkimii oassálaste maiddái Guovdageainnu suohkana ja Sámi Bivdo- ja Meahcástansearvvi ovddasteaddjit. Sohppojuvvui dohkkehit ođđa láhkaásahusa giđđaloddema birra, mii galgá leat fámus 10 jagi. Láhkaásahus galgá vuođđuduvvot sámi árbevirrui ja dat galgá leat ekologalaš guoddevaš. Evttohus ođđa láhkaásahussan sáddejuvvo gulaskuddamii miessemánu álgogeahčen, ja mihttomearrin lea ahte láhkaásahus galgá boahtit fápmui bivdoáigodaga 2013 rájes. Loahpalaš konsultašuvnnat čađahuvvojit maŋŋágo láhkaásahus lea leamaš gulaskuddamis. ¶
Galgá váikkuhit: ¶
 Eanet vuhtiiváldit sámi vuoigatvuođalaččaid ja báikegottiid beroštumiid ja vuoigatvuođaid. ¶
 Eanet deattuhit sámi árbedieđu, báikkálaš máhtu ja ipmárdusa luondduriggodagaid ávkkástallama ¶
oktavuođas. ¶
 Eanet deattuhit nissonolbmuid máhtu ja árbevieruid go guoská luondduriggodagaid ¶
geavaheapmái. ¶
 Ahte sámi oassálastin integrerejuvvo eanet ja eanet luondduriggodagaid hálddašeapmái ja ¶
stivremii. ¶
7.4 Luonddušláddjivuohtat ¶
Mihttomearri: ¶
Čoahkkingirjji čállit: Roy Amundsen  46 siidu 317 siiddus ¶
 Sámi kultuvrra ja servodat- ja ealáhuseallima luondduvuđđosa vuhtiiváldin deattuhuvvo buot ¶
luonddušláddjivuođa hálddašeamis. ¶
Oassemihttomearit: ¶
 Luonddušláddjivuođa áimmahuššan dáhpahuvva dakkár vuogi mielde mii fuolaha sámi ¶
vuoigatvuođalaččaid ja báikegottiid beroštumiid ja rivttiid, ja riikkaidgaskasaš álbmotrievtti vuođul. ¶
 Sámi árbediehtu, báikkálaš máhttu ja ipmárdus dohkkehuvvo seamma dásis go dutkanvuđot ¶
máhttu go luonddušláddjivuođa geavaheapmi ja suodjaleapmi galgá mearriduvvot. ¶
 Nissonolbmuid máhttu ja vierut deattuhuvvojit luonddušláddjivuođa geavaheami ja suodjaleami ¶
oktavuođas. ¶
 Sámi báikkálaš oasseváldin ja mielváikkuheapmi lea sihkaraston luonddušláddjivuođa ¶
geavaheamis, hálddašeamis ja gáhttemis. ¶
Strategiijat: ¶
 Čuovvolit sámi beroštumiid biologalaš šláddjivuođa konvenšuvnna ja luonddušláddjivuođalága ¶
ektui. ¶
Rievdadit luonddušláddjivuođalága árbedieđu birra čad nojuvvon genehtalaš ávdnasiidda ¶
Sámediggeráđđi lea addán gulaskuddancealkámuša 14.3.13 Birasgáhttendepartementii dan evttohussii ahte rievdadit luonddušláddjivuođalága árbedieđu birra čadnojuvvon genehtalaš ávdnasiidda. 22.3.13 čađahuvvojedje konsultašuvnnat gaskal Birasgáhttendepartemeantta ja Sámedikki dan láhkarievdadusa birra mii buvttiha ođđa § 61a luonddušláddjivuođaláhkii. Sisdoallu lea vuođđuduvvon earret eará Sámedikki dievasčoahkkima mearrádussii Áššis 44/08 luonddušláddjivuođalága birra. Sámediggi lea dorjon evttohuvvon láhkarievdadusa. Paragráfa sisttisdoallá láhkaásahusvuođu mii addá Gonagassii válddi addit mearrádusaid álgoálbmogiid ja báikegottiid máhtu birra čadnojuvvon genehtalaš ávdnasiidda. Bealit deattastedje maiddái dan ahte boahttevaš láhkaásahusmearrideapmái galgá gustot stáhta eiseválddiid ja Sámedikki gaskasaš konsultašuvdnašiehtadus. ¶
Láhkarievdadus láhčá dasa ahte láhkaásahusas sáhttet addojuvvot dakkár mearrádusat mat leat dárbbašlaččat go galgá ollašuhttit Norgga geatnegasvuođaid Nagoya-protokolla vuođul genehtalaš resurssaid birra Biologalaš šláddjivuođakonvenšuvnna vuolde. Sámedikkis lea beroštus das ahte Norga ratifisere Nagoya-protokolla go dat lea deaŧalaš álgoálbmogiidda dannego dat dohkkeha ja fuolaha daid vuoigatvuođaid ja beroštusaid mat álgoálbmogiin lea genehtalaš resurssaide ja árbedihtui čadnojuvvon genehtalaš resurssaide, dás maiddái dat ahte álgoálbmogat galget oažžut oasi dain ovdduin mat bohtet ávkkástallamis genehtalaš resurssaiguin. ¶
Stuorradikki energiija- ja biraslávdegoddi lea dál meannudeamen Birasgáhttendepartemeantta láhkaevttohusa. Lea ovttamielalašvuohta das ahte galgá láhččojuvvot dasa ahte álgoálbmogiid ja báikegottiid beroštusat fuolahuvvojit ja árvvusadnojuvvojit go háhket dakkár máhtu čadnojuvvon genehtalaš ávdnasiidda, maid álgoálbmot dahje báikegoddi lea ovddidan, gaskkustan ja vurken, ja go ávkkástallet dakkár máhtuin. Gonagas sáhttá addit láhkaásahusa dan birra ahte go háhket árbedieđa ja go dainna ávkkástallet, de galgá álgoálbmot dahje báikegoddi miehtat dasa, ja sankšuvnnaid birra, dás maiddái njuolggadusaid birra mat gusket buhtadussii vearrivuođalaš háhkama ja ávkkástallama oktavuođas. ¶
 Čuovvolit suodjalusproseassaid sámi guovlluin. ¶
 Bargat dan ala ahte ođđa álbmotmeahcceguovddážat ásahuvvojit dálá sámi ásahusaid oktavuhtii. ¶
 Váikkuhit ahte sámi kultuvrra ja luonddugeavaheami gelbbolašvuohta deattuhuvvo eanet ¶
suodjalanguovlluid hálddašeamis. ¶
 Bargat dan ala ahte árbediehtu dohkkehuvvo seamma dásis go dutkanvuđot máhttu go ¶
luonddušláddjivuođa geavaheapmi ja suodjaleapmi galgá mearriduvvot. ¶
Čoahkkingirjji čállit: Roy Amundsen  47 siidu 317 siiddus ¶
Árbediehtu ¶
Sámediggeráđđi oassálasttii Norgga sáttagoddái 24. sešuvnnas árbedieđu birra šiehtadallamiin stáhtaidgaskasaš lávdegottis immatereiálavuoigatvuođa, genehtalaš resurssaid, árbedieđu ja kultuvrralaš kulturovdanbuktimiid birra Máilmmi immateriálavuoigatvuođaorganisašuvnnas, WIPO. Čoahkkin dollojuvvui Genèves áigodagas 22- 26.4. 13. Sáttagotti jođihii Justiisa- ja gearggusvuođadepartemeanta. Šiehtadallojuvvui artihkalevttohusa birra árbedieđu suodjaleami birra, ulbmil- ja prinsihppateavstta birra.  Šiehtadallamiid boađus lei loahpalaš teaksta 26. 4.2013 mii galgá ovddiduvvot WIPO váldočoahkkimii 2013 čavčča. Teaksta čájeha stuorra sierramielalašvuođa lávdegottis daid ollu vuođđogažaldagain, mat gieđahallojuvvojit artihkalevttohusas. Orru leamen čielggas ahte ii leat vuođđu gohččut diplomáhtakonferánsii árbedieđu birra čavčča váldočoahkkimis. Beliid gaska lea menddo stuoris. Várra ferte bovdet eanet šiehtadallansešuvnnaide árbedieđu birra. Norga ja Sámediggi dorjot dan ahte njuolggadusat galget geatnegahttit rievttálaččat ja addit álgoálbmogiidda ja báikegottiide čielga vuoigatvuođaid. Seammás lea eaktun ahte biddjojuvvo govttolaš ráddjejupmi, ja ahte muhtun spiehkastagat galget gustot. Ja ahte leat dušše álgoálbmogat ja báikegottit mat galget leat vuoigaduvvon. Posišuvnnat leat váldoáššis seammaláganat go álgoálbmotjoavkku, Indigenous Peoples Caucus, oainnut. Álgoálbmotjoavkkus ledje su. 20-30 ovddasteaddji iešguđet álgoálbmotorganisašuvnnain miehtá máilmmi. Muhto WIPO eaktodáhtolaš foanda álgoálbmotoassálastima várás lea guorus, nu ahte boahttevaš ovddasteaddji álgoálbmotoassálastin gáibida ođđa doarjagiid stáhtáin fondii. ¶
Ovdal šiehtadallančoahkkima oassálasttii Sámediggi áššedovdičoahkkimii genehtalaš resurssaid, árbedieđu ja kultuvrralaš kulturovdanbuktimiid birra WIPO olis 19-21.4.13. Čoahkkinraporta čájeha daid oainnuid ja prinsihpaid, mat leat ON 7 iešguđet álbmotjoavkkuid áššedovdiin ja ON Álgoálbmogiid Bistevaš Foruma ovddasteddjiin. Raporttas leat árvalusat ja ráđit mat leat čadnojuvvon njuolgga WIPO šiehtadallantekstii. Sámediggeráđđi ovddastii Árktalaš regiovnna. Raporta galgá gieđahallojuvvot ON Álgoálbmogiid Bistevaš Foruma boahtte sešuvnnas miessemánus 2013, ja dat galgá almmuhuvvot diehtojuohkindokumeantan WIPO 25. sešuvdnii suoidnemánus 2013. ¶
 Váikkuhit ahte mearrádusproseassat láhčet buorebut aktiivvalaš báikkálaš searvamii. ¶
Galgá váikkuhit dasa ahte: ¶
 Sámi vuoigatvuođalaččaid ja báikegottiid beroštumit eanet vuhtiiváldojuvvojit maid ¶
vuoigatvuođaid ja riikkaidgaskasaš álbmotrievtti luonddušláddjivuođa gáhttema oktavuođas. ¶
 Sámi árbedihtui biddjojuvvo eanet deaddu go mearrádusat dahkkojuvvojit luonddušláddjivuođa ¶
geavaheami ja suodjaleami oktavuođas. ¶
 Eanet deattuhit nissonolbmuid máhtu ja árbevieruid luonddušláddjivuođa geavaheami ja ¶
suodjaleami oktavuođas. ¶
 Eanet sámi báikkálaš oasseváldin ja mielváikkuheapmi luonddušláddjivuođa geavaheamis, ¶
hálddašeamis ja gáhttemis. ¶
7.5 Dálkkádat ¶
Mihttomearri: ¶
 Sámi ealáhusat ja sámi kultuvra leat nannosat dálkkádatrievdamiid ektui. ¶
Oassemihttomearit: ¶
 Álgoálbmogiid vuoigatvuođat deattuhuvvojit go váidudeaddji doaibmabijut dálkkádatrievdamiid ¶
geažil plánejuvvojit. ¶
 Positiiva dálkkádatdoaibmabijut ja heivehanstrategiijat leat álggahuvvon mat nanusmahttet sámi ¶
servodagaid dálkkádatrievdamiid ektui. ¶
 Sámi árbediehtu, báikkálaš máhttu ja ipmárdus geavahuvvo seamma dásis go dutkanvuđot máhttu ¶
vuođđun mearrádusaide dálkkádatdoaibmabijuid ja heivehanstrategiijaid oktavuođas. ¶
 Dutkan dan birra mo dálkkádatrievdamat váikkuhit davviguovlluide ja maid báikkálaš ¶
birasváikkuhusat mearkkašit, fuolaha sámi perspektiivva ja sohkabealiperspektiivva. ¶
Čoahkkingirjji čállit: Roy Amundsen  48 siidu 317 siiddus ¶
Strategiijat: ¶
 Duddjot ipmárdusa álgoálbmotperspektiivvaide ja -rivttiide. ¶
 Ovddidit positiivva dálkkádatdoaibmabijuid ja heivehanstrategiijaid mat nanusmahttet sámi ¶
servodagaid dálkkádatrievdamiid ektui. ¶
Galgá váikkuhit dasa ahte: ¶
 Álgoálbmotvuoigatvuođat deattuhuvvojit eanet go dálkkádatdoaibmabijut plánejuvvojit. ¶
 Eanet álggahuvvojit positiivva dálkkádatdoaibmabijut ja heivehanstrategiijat. ¶
 Lea eanet deaddu sámi árbedihtui dálkkádatdoaibmabijuid ja heivehanstrategiijaid mearrideami ¶
oktavuođas. ¶
 Eanet dálkkádatdutkan mii deattuha sámi perspektiivva ja sohkabealiperspektiivva. ¶
Kulturmuitosuodjalus ¶
8.1 Váldomihttomearri ¶
  Hálddašit ja oainnusmahttit sámi kulturmuittuid ja –birrasiid iežamet historjjá ja árvvuid vuođul, ¶
ja vuolggasadji das lea kulturmuittuid mearkkašupmi identitehtii ja servodathuksemii. ¶
8.2 Sámi kulturmuittuid hálddašeapmi ¶
Oassemihttomearit: ¶
  Sámi kulturmuittut geavahuvvojit duođaštussan sámi leahkimii, ja veahkkin sámi kultuvrra ja ¶
identitehta nannemii. ¶
 Sámi kulturmuittut ja kulturbirrasat, mat eai leat ođasmuvvi riggodagat, gozihuvvojit areálaid ja ¶
resurssaid hálddašeami ja geavaheami oktavuođas. ¶
 Sámi kulturárbbi hálddašeamis deattuhuvvo ceavzilis ja guhkes áiggi perspektiiva. ¶
 Sámedikki hálddašanváldi sámi kulturmuittuin dahkko bistevažžan ja  lea njuolga mearriduvvon ¶
 Sámi kulturmuittuid oainnusmahttin lasiha dieđuid sámi diliid birra ovdalaš áigge ja dálá áigge. ¶
Strategiijat: ¶
 Háhkat buriid rámmaeavttuid sámi kulturmuitosuodjaleapmái, gulahallama ja ovttasbarggu bokte ¶
guovddáš, regionála ja báikkálaš eiseválddiiguin ja eará relevánta aktevrraiguin. ¶
Ođđa Stuoradiggedieđáhus kulturmuitopolitihka birra ¶
26.4.2012 almmuhii ráđđehus ođđa Stuordiggedieđáhusa kulturmuitopolitihka hárrái, Dieđ.. St. 35 (20122013) – Framtid med fotfeste – om kulturminnepolitikken (Boahtteáiggis coakci – kulturmuitopolitihka hárrái). Ođđa Stuordiggedieđáhus kulturmuitopolitihka hárrái guoskkaha máŋga dehálaš áššesuorggi, mii maiddái gusto sámi kulturmuitosuodjalusa ja Sámedikki nugo sámi kulturmuittuid eiseváldin. Dette eai leat leamaš makkárge konsultašuvnnat dahje eará oktavuohta Birasgáhttendepartemeanttain stuoradiggedieđáhusa barggu hárrái ja daid váikkuhangaskaomiid ja doaibmabijuid hárrái, mat ovddiduvvojit dieđáhusas. Dán lea Sámediggi fuomášuhttán Stuoradiggái, Energiija- ja biraslávdegotti bokte. Dan vuođul lea Sámediggi bivdán čoahkkima Energiija- ja biraslávdegottiin, Stuoradikki ođđa stuoradiggedieđáhusa meannudeami oktavuođas. ¶
Bovdejupmi oassálastit geahččalanprošektii mii gusto gaskaboddosaš válddi juohkimii kulturmuitolága mielde ¶
Sámediggeráđđi lea ožžon ođđa bovdejumi Birasgáhttendepartemeanttas searvat geahččalanprošektii, mas váldi mearridit sierralohpeáššiin kulturmuitolága § 8 vuosttaš, nuppi ja njealját lađđasa mielde, gaskaboddosaččat addo báikkálaš kulturmuitohálddahussii. Váldi gusto doaibmadolliid ohcamiid meannudeapmái, main ohcet lobi oažžut jávkadit vissis kulturmuitošlájaid, ráddjejuvvon meari mielde, vissis eavttuiguin. Diet gaskaboddosaš váldi lea nappo ráddjejuvvon. ¶
Čoahkkingirjji čállit: Roy Amundsen  49 siidu 317 siiddus Sámediggeráđđi oaččui sullásaš bovdejumi 2011:s, ja dan gal biehttaleimmet. Duogáš biehttaleapmái lei eahpesihkarvuohta dán ortnega lassibarggu hárrái Sámediggái, ja lea maiddái eahpesihkar makkár buhtadusa Sámediggi sáhttá oažžut dán lassibarggu ovddas. Sámedikki dievasčoahkkin lea dasas lassin áššis 37/07 mearridan ahte Sámediggái galgá addot váldi, mii lea njuolga čállon kulturmuitoláhkii sámi kulturmuittuid meannudeami hárrái. Dálá gaskaboddosaš ortnet, fápmuduvvon eiseváldin, buktá ráddjejumi Sámedikki doibmii álbmotválljejuvvon parlameantan, ja dat ii leat min oainnu mielde álbmotrievtti vuohkái vásttolaš. Min árvvoštallama mielde ii leat dás makkárge prinsihpalaš erohusaid ovddit bovdejumi ektui. Dan vuođul bisuhuvvo Sámedikki árvvoštallan, ahte mii eat galgga searvat vel ovtta gaskaboddosaš hálddašanortnegii, almma dáhtokeahttá Birasgáhttendepartemeantta álggahit konsultašunproseassa Sámedikki ja stáhta gaskka, man ulbmil livččii soahpat ásahit bistevaš hálddašanortnega, sámi kulturmuittuid hálddašeami hárrái. Sámediggeráđđi lea danne biehttalan váldimis vuostá dán bovdejumi. Sámediggeráđđi áigu muđui čujuhit Sámediggeráđi čielggadussii sámi kulturmuittuid hárrái. ¶
Oktavuohta Norgga kulturmuitofoanddain (kulturmuitofoanda) ¶
Sámediggeráđđi doalai oktavuođačoahkkima kulturmuitofoanddain njukčamánus 2013. Dasa lassin oassálasttii Sámediggeráđđi seammás kulturmuitofoandda 10-jagi ávvudeamis. Oktavuođačoahkkin kulturmuitofoanddain dollo dábálaččat 2 geardde jahkásaččat. ¶
Midjiide lea oktavuohta kulturmuitofoanddain leamašan buorre vásáhus. 2013:s leat 6 prošeavtta sámi visttiid várás, main lea oktiibuot badjel 1 miljovnna árvu, ožžon doarjjajuolludeami kulturmuitofoandda doarjjaortnega bokte. Sámediggeráđđi sávvá ahte dat sáhttá lassánit boahttevaš jagiin, go dárbu doarjagii sámi visttiide maiddái vurdojuvvo lassánit muhtin muddui Sámedikki registrerenprošeavtta vuođul, mii lea sámi visttiid várás. ¶
Geađgebatjávrri bartaguovllu regulerenplána Salangen suohkanis Romssas ¶
Miessemánus 2008:s biddjui Geađgebatjávrri bartaguovllu reviderejuvvon regulerenplána almmolaš dárkkisteapmái. Sámediggi buvtti váidalusa dán plána dihte, sivas go lei vuostálasvuohta sámi kulturmuittuid hárrái, ja dáhtui mihá eanet ráddjejuvvon huksema, go dan maid plána suovai. Go bođii váidalus Romssa Fylkkamánnis, Boazodoallohálddahusas ja Sámedikkis, de Salangen suohkana hálddahusa mielas lei váttis rávvet dán plána dohkkeheami. Politihkalaš meannudeamis aŋkke liikká dohkkehuvvui plána. Salangen suohkan dasto mearridii dohkkehit regulerenplána Geađgebatjávrri bartaguvlui, almma válddekeahttá automáhtalaččat ráfáiduhtton sámi kulturmuittuid vuhtii dán plánaguovllus. ¶
Salangen suohkan bivddii danne Romssa Fylkkamánni soabaheaddjin dán áššái. Fylkkamánni almmatge árvvoštalai ahte ii lean ávki soabahit, go áššái guoskevaš bealledagat ledje nu guhkkálaga. Plána sáddejuvvui danne Birasgáhttendepartementii loahpalaš mearrideapmái njukčamánus 2012. Reivves 15.2.2013 Birasgáhttendepartemeanta nannii dušše unnit oasi Geađgebatjávrri bartaguovllu regulerenplánas, go addojuvvo lohpi gitta 6 bartii Geađgebatjávrri davvioarjjabeallái. Váidalus Romssa Fylkkamánnis, Sámedikkis ja Romssa boazodoalloguovllustivrras váldoje buoremuddui vuhtii. Birasgáhttendepartemeantta mearrádus váidalusáššiin ii sáhte guoddaluvvot. ¶
 Kulturmuitohálddašeami máhttolokten nannejuvvo. ¶
 Viidáset bargu suodjalanprográmmaiguin. ¶
 Ráfáiduhttinbargu jotkojuvvo, sihkkarastin dihte ovddastanvalljodaga. ¶
 Regionála ja guovddáš kulturmuitohálddašeami gaskka ovttasbargu ja ovddasvástádusjuohkin ¶
nannejuvvo ja čielggaduvvo, kulturmuitogažaldagaid eiseváldin ja ráđđeaddin. ¶
 Lágas mearriduvvon hálddašandoaimmat leat  vuođđun guovlluhálddašanbargui. ¶
 Gulahallama bokte guovddáš eiseválddiiguin oaččuhit Sámediggái hálddašanválddi sámi ¶
kulturmuittuide mearriduvvot njuolga kulturmuitoláhkii. ¶
 Gozihit sámi kulturmuittuid, olggobealde konsešuvdnašiehtadusa geográfalaš doaibmaguovllu. ¶
Čoahkkingirjji čállit: Roy Amundsen  50 siidu 317 siiddus ¶
 Árjjalaš váikkuhangaskaoapmegeavaheami bokte nannet máhtu sámi árbedieđuid ja historjjá birra, ¶
ja sámi kulturmuittuid bisuheami ja suodjaleami vuođu birra. ¶
Doarjja sámi kulturmuitosuodjaleapmái ¶
Dán áigodagas lea ohcanáigemearri bušeahttapostii 10.3.10 mannen meaddel. Ollislaččat leat boahtán 36 ohcama, maid ohcansupmi lea oktiibuot 8 946 283 kr. Ohcamiid hálddahuslaš meannudeapmi, gitta 75 000 kr ovddas, lea loahpahuvvon dán áigodagas. Oktiibuot leat juhkkojuvvon 109 000 kr viđa prošektii. Báhcán 31 ohcama meannuduvvojit politihkalaččat. Ohcamat bohtet ovddemus Finnmárkkus, Romssas ja Nordlándda davimus guovlluin (47 %). Mealgadii stuorat oassi (68 %)  ollislaš ohcansupmis, gullet ohcamiidda mat leat sámi visttiid vistesuodjalandoaimmaide. ¶
 Ceavccageađgi/Mortensnes oktan birasguovlluiguin biddjo máilmmiárbelistui. ¶
Galgá váikkuhit: ¶
 Sámi historjjá diđolašvuođa obbalaččat servodagas ja earenoamážit sámi servodagas. ¶
 Gullevašvuođahuksema ja rámisvuođa iežas historjái. ¶
Ealáhusat ¶
9.1 Váldomihttomearri ¶
 Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun ¶
eallinfámolaš báikegottiide gos olbmot háliidit ássat. ¶
9.2 Vuođđoealáhusaid rámmaeavttut ¶
Mihttomearri: ¶
 Suodjalit ja ovddidit mariidnaealáhusaid, boazodoalu ja eanadoalu deaŧalaš kulturguoddin ja ¶
barggaheaddjin sámi guovlluin. ¶
Oassemihttomearit: ¶
 Dohkálaš juridihkalaš ja ekonomalaš rámmaeavttut. ¶
 Buoret gánnáhahttivuohta vuođđoealáhusain. ¶
 Buoret rekrutteren vuođđoealáhusaide. ¶
 Buoret sohkabealdássedeaddu. ¶
 Boraspirepolitihkka mas sámi ealáhusat vuhtiiváldojuvvojit. ¶
Strategiijat ¶
 Areálaid ja resurssaid sihkkarastin. ¶
 Oažžut váikkuhanfámu politihkkii mii guoská mariidnaealáhusaide, boazodollui, eanadollui ja ¶
meahcceealáhusaide. ¶
Boazodoallu ¶
Sámediggeráđđi bovdii 19.2.2013 buot guoskevaš boazoeaiggádiid rabas čoahkkimii dan dili birra mii lea čuožžilan boazologu vuolideami oktavuođas Guovdageainnus ja Kárášjogas. Sámediggeráđđi dieđihii Sámedikki barggu birra dán áššis, ja válddii vuostái bozoeaiggádiid evttohusaid ja cealkámušaid viidáset proseassa birra. Ledje boahtán ollu olbmot.  Čoahkkimiid vuođul ávžžuhii Sámedikki presideanta beassat deaivat stáhtaministara. Das ii sáhttán stáhtaministtar mieđihit. ¶
Sámediggeráđis lei čoahkkin Sámedikki Boazodoallostivrra ovttasteddjiiguin Oslos 22.2.2013 gos ságastallojuvvui proseassaid birra mat gusket boazolohkoheiveheapmái Finnmárkkus. ¶
Čoahkkingirjji čállit: Roy Amundsen  51 siidu 317 siiddus Čoahkkin Stuorradikki ealáhuslávdegottiin Prop 89 L (2012-2013) meannudeami birra Rievdadusat boazodoallolágas (guovllustivrraid loahpaheapmi) ¶
Stuorradikki ealáhuslávdegoddi bovdii sámediggeráđi čoahkkimii 29.4.2013 Eanadoallo- ja biebmodepartemeantta láhkaevttohusa guovllustivrraid loahpaheami birra ja válddi sirdima birra  Fylkkamánnii. Sámediggeráđđi oaivvildii čoahkkimis ahte láhkaevttohus lea ovddiduvvon almmá duohta konsultašuvnnaiguin ovdagihtii, ja ahte evttohusas lea áigumuš ásahit stáhtalaš boazodoallohálddašeami nu ahte das ii leat legitimitehta boazodoalus ja sámi servodagas. Dalle ii leat vuođđoeaktu beaktilis ja doaimmalaš hálddašeapmái sajis. Sámediggeráđđi ávžžuhii lávdegotti addit árvalusa, ja bivdit ráđđehusa čađahit ain konsultašuvnnaid Sámedikkiin. Oainnut leat maiddái sáddejuvvon lávdegoddái sierra notáhtan. ¶
Eanadoallu ¶
Sámediggeráđđi searvvai Romssa boanddaidsearvvi jahkečoahkkimii 12.3.2013 ja Norlándda boanddaidsearvvi jahkečoahkkimii 14.3.2013. Ráđđi čilgii oanehaččat Sámedikki vuoruhemiid birra eanadoalus, earret eará proseassa birra ahte addit árktalaš eanadollui sisdoalu. Ráđđi deattuhii man deaŧalaš lea buoridit gánnáhahttivuođa ja sihkkarastit rekrutterema eanadollui. ¶
Sámediggeráđđi lea nammadan Egil Olli árktalaš eanadoalu stivrenjovkui. Hálddahus searvá dan bargojovkui mii galgá juohkit doarjjaruđaid prográmmii. ¶
Sámediggeráđđi ovddidii Sámedikki cealkámuša eanadoallošiehtadussii stáhtaráđđái Trygve Slagsvold Vedum Oslos 21.3.2013 ¶
Sámediggeráđđi lei mielde eanadoalu fáddábeaivvis 17.4.2013 Báhccavuona suohkanis. Ulbmilin lei juohkit dieđuid Sámedikki eanadoallopolitihka, doarjjaortnegiid ja ealáhusovddidandoarjaga váikkuhanguovllu (STN- guovlu) birra. ¶
 Váikkuhit dan ahte ásahuvvojit buorit sohkabuolvamolsunortnegat vuođđoealáhusain. ¶
 Oččodit eanet nissonolbmuid vuođđoealáhusaide ¶
 Sihkkarastit ahte meahcceealáhusbargit besset geavahit meahcceresurssaid. ¶
Vuotnaguolástuslávdegotti mandáhta ja dan nammadeapmi ¶
Sámediggeráđđi lea konsulteremin vuotnaguolástuslávdegotti mandáhta birra, mii galgá nammaduvvot mearraresursalága § 8b mielde, gos čuožžu ahte: ”Departementet kan opprette ei fjordfiskenemnd for Finnmark, Troms og Nordland. Sametinget og dei tre fylkeskommunane skal ha rett til å nemne opp medlemmer til nemnda. Departementet kan gje nærare reglar om samansetjinga av fjordfiskenemnda og kva for oppgåver ho skal ha.” Konsultašuvnnat gusket erenoamážit vuotnaguolástuslávdegotti doaibmaguvlui ja bargguide. Sámediggeráđđi vuordá oažžut ruovttoluotta dieđuid ráđi 14.3.2013 evttohussii. ¶
Ođđa Deanuláhka ¶
Birasgáhttendepartemeanta sáddii guovvamánus ođđa Deanulága njuolggadusevttohusa Sámediggái, man oktavuođas báikegottiid olbmuid sierra vuoigatvuođat guolástussii galget biddjojuvvon láhkii. Lea leamaš eahpečielggas galggašii go evttohus sáddejuvvot viiddis gulaskuddamii vai leago evttohus dan siskkobealde mii lei gulaskuddamis Deanulávdegotti raportta oktavuođas. Sámediggeráđđái lea deaŧalaš ahte mearrádusat ođđa Deanulágas leat siskkobealde daid seamma álbmotrievttálaš rámmaid mat vulget Finnmárkkulágas, ja ahte boahtá ovdan ahte sierra vuoigatvuohta guolástussii lea dološ áiggiid rájes geavaheami ja báikkálaš árbevieruid vuođul. Sámediggeráđđi áigu láhčit lávga gulahallama Deanučázádaga Guolástushálddašemiin láhkabarggu birra. ¶
Galgá váikkuhit dasa ahte: ¶
 Gánnáhahttivuohta vuođđoealáhusain buorrána. ¶
 Šaddet eanet sohkabuolvamolsumat ja/dahje ođđa ásaheamit vuođđoealáhusain. ¶
 Eanet nissonolbmot ožžot saji eanadoalus ja boazodoalus. ¶
Čoahkkingirjji čállit: Roy Amundsen  52 siidu 317 siiddus ¶
 Vahátlogut sávza- ja boazodoalus geahppánit. ¶
9.3  Geasuheaddji báikegottit ¶
Mihttomearri: ¶
 Geasuheaddji ja ealli sámi báikegottit. ¶
Oassemihttomearit: ¶
 Máŋggabealat ealáhusat ja geasuheaddji bargosajit goappašiid sohkabeliid várás sámi guovlluin. ¶
 Eanet fárren sámi guovlluide mii váikkuhivččii báikegottiid ealáskuhttima. ¶
 Eanet gelbbolašvuođa bargosajit nuoraide. ¶
Strategiijat: ¶
 Lávgadet ovttasbargu gielddaiguin ja Innovašuvdna Norggain. ¶
 Váikkuhit árjjalaččat gelbbolašvuođa bargosajiid ásaheami nuoraid várás. ¶
 Nissonolbmuid ealáhushutkan. ¶
 Váikkuhit buriid ortnegiid nuoraid rekrutteremii gelbbolašvuođa bargosajiide. ¶
Viiddidit oahppoloana sihkkun ortnega rekrutteren dihte nuoraid gelbbolašvuođa bargosajiide. ¶
Sámediggeráđđi lea dahkan ovttasbargošiehtadusa Innovašuvdna Norggain. Šiehtadusa vuolláičáliiga Innovašuvdna Norgga hálddahusdirektevra Gunn Ovesen ja Sámedikki direktevra Rune Fjellheim 13.5.2013. Šiehtadus čuovvoluvvui hálddahusain beaivvi maŋŋá ráđđeaddiforumis. Šiehtadus čuovvu mielddusin. ¶
Galgá váikkuhit dasa ahte: ¶
 Lea positiivvalaš álbmotlassáneapmi. ¶
 Šaddet eanet priváhta fitnodagat. ¶
 Leat eanet bargit bálvalusaid ja smávvaindustriija oktavuođas. ¶
9.4 Kulturealáhusat ¶
Mihttomearri: ¶
 Eanet bargosajit sámi kultur- ja kulturvuđot ealáhusain. ¶
Oassemihttomearri: ¶
 Gánnáhahtti kulturealáhusfitnodagat. ¶
 Stuorát gávpejohtu iežas dujiin ja eará dáidda- ja kulturbuktagiin. ¶
Sámediggeráđđi searvvai Sámiid duodji riikačoahkkimii Romssas 19.-21.4.2013. Dán oktavuođas lágidii Sámiid Duodji seminára, goas Sámediggi hástalii riikačoahkkima oasseváldiid jurddašit eará molssaeavttuid birra go guoská doaibmadoarjjaortnegii. ¶
Sámediggeráđđi searvvai Duodjeinstituhta 20 jagi ávvuseminárii 22.3.2013. Sámediggeráđđi doalai maiddái sáhkavuoru dan birra makkár politihkalaš dáhttu Sámedikkis lea duodjeealáhusa siskkobealde. ¶
 Rekrutteren duodjeealáhussii. ¶
Strategiijat: ¶
 Ovdánahttit gánnáhahttivuođa kultur- ja kulturvuđot ealáhusain. ¶
 Eanet profesjonaliseren ja kommersialiseren sámi kulturealáhusain. ¶
 Vuoruhit duodjeealáhusa fidnooahppiortnega ja ovddidanbarggu. ¶
Galgá váikkuhit: ¶
Čoahkkingirjji čállit: Roy Amundsen  53 siidu 317 siiddus ¶
 Eanet gánnáhahttivuođa duoji siskkobealde. ¶
 Eanet gánnáhahttivuođa lágádusaid, media ja kultuvrra siskkobealde. ¶
 10 fidnooahppi duodjeealáhussii. ¶
9.5 Árvoháhkan ja ođđaásaheamit ¶
Mihttomearri: ¶
 Eanet ja dávjjit ásaheamit, innovašuvdna ja árvoháhkan sámi ealáhusaid oktavuođas. ¶
Oassemihttomearit: ¶
 Ođđa háhkan, ahtanuššan ja ođasmahttin ¶
 Eanet dutkandoaimmat sámi guovlluid ealáhusain ¶
 Buoret gelbbolašvuohta ealáhusain ¶
 Eanet ođđa ásaheamit ¶
Sámediggeráđđi lea álggahan daid ásaheddjiid čuovvoleami geat leat ožžon doarjaga Sámedikkis maŋimuš viđa jagis Davvi-Romssas ja Finnmárkkus. Pricewaterhouse Coopers:s lea ovddasvástádus čađaheamis. Oktiibuot leat 19 oasseváldi dieđihan. Álgoálggus ledje plánejuvvon guokte kurssa, muhto ii leat vuođđu čađahit eanet go ovtta kurssa. ¶
 Eanet ealáhushutkan ¶
Strategiijat: ¶
 Movttiidahttit ovttasbarggu ja árjjalaš ovddidanbirrasiid ealáhusain ¶
 Gánnáhahttivuođa buorideapmi ja profešonalitehta álgooahpahusa ja čuovvoleami bokte ¶
 Váikkuhit gelbbolašvuođa buorideami vuovdalan- ja buvttaovddideamis ¶
 Ovttasbargu dutkanbirrasiiguin main lea gelbbolašvuohta sámi ealáhusain ¶
 Ávžžuhit joatkkaskuvllaid vuoruhit ealáhushutkama skuvllas ¶
Galgá váikkuhit: ¶
 Eanet ođđaháhkama, ahtanuššama ja ođasmahttima FoU-doaimma bokte ¶
 Eanet dutkandoaimma sámi guovlluid ealáhusain ¶
10  Regionálaovddideapmi ¶
10.1  Mihttomearri ¶
Váldomihttomearri: ¶
 Árjjalaš ja ulbmilaš ovttasbarggu bokte regionála ja báikkálaš eiseválddiiguin nannet ja ovddidit ¶
sámi kultuvrra, giela ja servodateallima. ¶
Oassemihttomearri: ¶
 Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu ¶
bokte regionála ja báikkálaš eiseválddiiguin ja eará relevánta aktevrraiguin. ¶
Strategiijat: ¶
 Ovttasbargošiehtadusaid buorideapmi fylkkagielddaiguin. ¶
 Ulbmillaš ja vuoruhuvvon ovttasbargošiehtadusat. ¶
 Árjjaleappo rolla gielddaid ektui. ¶
 Ollislaš politihkka gielddaid ektui. ¶
 Árjjalaš váikkuhangaskaomiid geavaheami bokte nannet sámi giela, kultuvrra ja servodateallima ¶
Čoahkkingirjji čállit: Roy Amundsen  54 siidu 317 siiddus ¶
Sámediggeráđđi ja Romssa fylkasuohkana ealáhusa fylkkaráđđi dolle ovttasbargočoahkkima 9.4.2013. Čoahkkimis lei maiddái mielde Romssa Innovašuvdna Norga. Čoahkkima duogážin lei diehtojuohkin sierra proseassaid ja barggu birra mat leat jođus ja dieinna lágiin buoridit ovttasbarggu Sámedikki ja Romssa fylkasuohkaniid gaskka. Fáddán ledje earret eará mearrageavahusstrategiija ja mátkeealáhusstrategiija mainna TFK lei álgán. Sámediggeráđđi buvttii maŋŋá čoahkkima árvalusaid mátkeealáhusstrategiijai sámi diliid ektui. Eará fáttát maid birra ságasteimmet lei kulturealáhus mainna Sámediggi lea bargagoahtán dán jagi. ¶
Sámedikki nuoraidpolitihkalaš lávdegoddi/Nuoraidpolitihkka ¶
Sámediggeráđđi lea nammadan Risten-Marja Inga ođđa várrelahttun Sámedikki nuoraidpolitihkalaš lávdegoddái. ¶
Sámedikki nuoraidpolitihkalaš lávdegottis – SNPL – lea leamaš telefončoahkkin dán áigodagas. SNPL lea maiddái searvan Sámi parlamentáralaš ráđi nuoraidkonferánssa plánenjoavkku guovtti čoahkkimii mat galget lágiduvvot 31.5. – 2.6.2013 Oslo guovllus. ¶
SNPL lea bloggen Oahpahusdirektoráhta bajimuš strategalaš plána árvalusa ektui sámi gáiddusoahpahusa várás, gos leat dovddahan ahte eai liiko dán oahpahusvuohkái. ¶
 Nannet ovttasbarggu FeFo`in, mii lea guovddáš ovddidanoasálaš Finnmárkkus. ¶
 Bargat dan nala ahte gávdnat molssaevttolaš ruhtadanvugiid infrastruktuvrii guovlluin gos olbmot ¶
orrot bieđgguid. ¶
11  Sámi ovttasbargu ja riikkaidgaskasaš bargu ¶
11.1  Mihttomearri ¶
Váldomihttomearri: ¶
 Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid ¶
riikkaidgaskasaččat. ¶
Oassemihttomearri: ¶
 Buot álbmotjoavkkuin ja goappašiin sohkabeliin davviguovlluin ovttaárvosaš ovttaseallin ja ¶
ovdánanvejolašvuođat. ¶
 Viiddis ovttasbargu sámiid gaskka riikarájáid rastá ¶
 Sámediggi lea iešheanalis aktevra ovttasráđiid eará riikkaidgaskasaš bargguin ¶
 Riikkaidgaskasaš álgoálbmotriekteovdáneapmi lea buorránan ¶
Strategiijat: ¶
 Davviriikkalaš ja riikkaidgaskasaš barggu bokte nannet sámi iešmearrideami. ¶
Norgga-Ruota boazoguohtunkonvenšuvdna ¶
Sámedikkit Norgga ja Ruoŧa bealde leat ovttas Ruoŧa Sámiid Riikkaservviin ja Norgga Boazosápmelaččaid Riikkasearvi ožžon bargamuššan Norgga ja Ruoŧa ráđđehusain bargat viidáseappot Norgga-Ruoŧa boazoguohtunkonvenšuvnnain. Áigumuššan lea oažžut dakkár konvenšuvnna mii fuolaha buot beliid vuoigatvuođaid ja beroštusaid buori vuogi mielde. Bargojoavku lea nammaduvvon mas leat buot beliid ovddasteaddjit. ¶
Dál lea juo vuolláičállojuvvon konvenšuvdna maid Norgga ja Ruoŧa ráđđehusat leat šiehtadallan. Konvenšuvnna eai leat riikkat vuolláičállán, ja sámi bealit leat ožžon bargamuššan evttohit dakkár konvenšuvnna maid sápmelaččaid bealis buorebut sáhttet dohkkehit. ¶
Čoahkkingirjji čállit: Roy Amundsen  55 siidu 317 siiddus Dán bargamuša adde Ruoŧa ja Norgga ráđđehusat beliide čoahkkimis Stockholmas čakčamánus 2012. Bargamuš galgá válmmastuvvot ovtta jagis. Golggotmánus 2013 geige bargojoavku iežas rávvagiid Norgga ja Ruoŧa ráđđehussii. ¶
Čakčamánu 2012 rájes otnážii lea bargojuvvon garrasit dainna ahte gávdnat buriid čovdosiid NorggaRuoŧa boazoguohtunkonvenšuvdnii. Bargojovkui lea leamaš deaŧalaš oažžut čáhkkilis ja rabas proseassa. Norgga bealde Sámediggi lea sádden reivve buot guoskevaš orohagaide ja bovden gulahallamii áššis. Lea maid dollojuvvon čoahkkin orohagaiguin sihke Harstadas ja Stjørdalas. Bargojoavku lea dáin čoahkkimiin ožžon árvvolaš ruovttoluottadieđuid orohagain. ¶
Bargojoavku lea maid oassálastán gulahallančoahkkimii Ruoŧa bealde čearuiguin Upmejes ođđajagimánus 2013:s. ¶
Cuoŋománus 2013 lágidii Norgga bealde Sámediggi seminára Norgga-Ruoŧa boazoguohtunkonvenšuvnna birra Stjørdalas. Guoskevaš orohagat ja čearut ledje bovdejuvvon ja doppe ledje sullii 65 oassálasti Norgga ja Ruoŧa bealde. Semináras deattuhuvvui gulahallan gaskal čearuid ja orohagaid, ja rievdadusevttohusat vuolláičállojuvvon konvenšuvnnas digaštallojuvvojedje. Dán lea bargojoavku geahččalan vuhtiiváldit barggustis. ¶
Bargojoavku lea ráhkadan rievdadusevttohusa dohkkehuvvon konvenšuvdnatekstii. Bargojoavku lea maid fuomášuhttán máŋga eará beali mat leat mielde váikkuheamen rádjerasttideaddji boazodoalu. Vieruiduvvan vuoigatvuođa sisdoalu ja viidodaga, boraspireváttisvuođat ja sisabahkkemiid váilevaš kárten leat muhtun bealit main lea stuorra mearkkašupmi boahttevaš rádjerasttideaddji boazodollui. Bargojoavku atná iežas bargu čalmmustahttit dáid hástalusaid go addet ruovttoluottadieđu ráđđehusaide. ¶
Bargojoavkku áigumuš lea miessemánu 31. b. sáddet dakkár evttohusa orohagaide ja čearuide, man alde lea ovttamielalašvuohta. Dan oktavuođas ožžot Sámedikki áirasat evttohusa mielddusin ráđi dieđáhussii. ¶
Áltá 2013 – Ráhkkaneaddji WCIP konferánsa 2014 (Áltá 2013) ¶
Sámediggeráđđi lea ain bargamin ja láhčá diliid ráhkkaneaddji álgoálbmotkonferánsii mii dollojuvvo Álttás.  Eanemus áigeguovdilis dokumeanttaid ja prográmma gávdnat máilmmiviidosaš oktiiordnenjoavkku (GCG) web-siiddus, http://www.wcip2014.org/ ¶
 Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ¶
ovddideapmi nannejuvvošii. ¶
 Doarjut Ruošša beale sámiid sin barggus positiiva ovddidemiin. ¶
 Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda. ¶
Šiehtadallamat Davviriikkalaš sámekonvenšuvnnas ¶
Oslos dollojuvvui Davviriikkalaš sámekonvenšuvnna šiehtadallančoahkkin 4-5.4.2013. Šiehtadallamat dán rádjai leat eanaš leamaš ollu áššedovdijoavkku goalmmát kapihttala birra, Giella ja kultuvra. ¶
Norgga mandáhta ii atte delegašuvnna Sámedikki ovddasteddjiide evttohanrievtti ja muđui leat bidjan vuođđun gáržžes miellaguottu álbmotrievtti ovddideapmái nu ahte Norga galgá doahttalit dáláš álbmotrievttálaš čanastagaid. Mandáhta lea mearriduvvon almmá konsultašuvnnaid haga Sámedikkiin, ja dan lea sámediggeráđđi váldán ovdan Ođasmahttin-, hálddahus- ja girkoministariin čoahkkimis  10.12. 2012. Norgga lagadeapmi šiehtadallamii dagaha dan ahte bargu lea unnán ovdánan ja gáibida ahte ferte hui ollu soahpat. Sámedikki presideanta sáddii reivve 22.3.13 stáhtaráđđái Rigmor Aasrud:ii sárgosa hámis mearrádusaide kapihttaliidda ovtta rájes goalmmát kapihttalii. Sárggus lei ovdagihtii digaštallojuvvon Suoma ja Ruoŧa šiehtadallandelegáhtaiguin, ja ovddiduvvui čoahkkimis 3-4.4.2013 sámedikkiid evttohussan viidáseappot šiehtadallamiidda. ¶
Sámedikkiid delegašuvdnalahtut ovttasbarget bures ovdal šiehtadallamiid ja daid áigge. Dát leat maiddái nannejuvvon ja leat ožžon čálliveahki Norgga beale Sámedikkis. Sámedikkiid čálli lea mielde ¶
Čoahkkingirjji čállit: Roy Amundsen  56 siidu 317 siiddus šiehtadallamiin ja lea mielde čállijoavkkus ovttas stáhta delegašuvnnaid čálliiguin. Čállijoavku galgá oktii goarrut sierra evttohusaid. Boahtte šiehtadallančoahkkin dollojuvvo čakčamánu gasku Guovdageainnus. ¶
Šiehtadallamat Suomain guolástusa birra Deanučázádaga rádjaoasis ¶
Norgga delegašuvdna lea doallan njealját delegašuvdnačoahkkima 6.-7. 5.2013 Girkonjárggas. Delegašuvdna lea bovden guovtti álbmotčoahkkimii, Deanus cuoŋománu 11. b. ja Kárášjogas cuoŋománu 10. b. Delegašuvdna lea doallan čoahkkima Fefo:in ja mearraluossabivdi-organisašuvnnaiguin 7. 5.2013 Girkonjárggas. Diibmá leat dollojuvvon guokte šiehtadallančoahkkima Suomain. Boahtte šiehtadallančoahkkin dollojuvvo Jergulis 18.-19. 6.2013. ¶
Norgga/Suoma boazoáidekonvenšuvnna revideren ¶
Norgga ja Suoma ráđđehusat leat ođđajagimánus 2012 álggahan šiehtadallamiid Norgga/Suoma boazoáidekonvenšuvnna reviderema birra. Gustovaš Norgga/Suoma boazoáidekonvenšuvdna lea vuolláičállojuvvon 1981:s ja šattai norgga láhkan lága bokte konvenšuvnna ektui 3.6.1981 Norgga ja Suoma gaskka boazoáiddiid huksemis ja eará doaibmabijuid ektui hehtten dihte ahte bohccot eai boađáše dán guovtti riikka rájiid rastá, 11.3.1983. ¶
Sámedikkiin ii leat konsulterejuvvon šiehtadallandelegašuvnna nammadeami oktavuođas. Norgga šiehtadallandelegašuvnnas leat ovddasteaddjit Eanadoallo- ja biebmodepartemeanttas, Nuorta-Finnmárkku polesguovllus, Finnmárkku fylkkamánnis, Norgga boazosápmelaččaid riikasearvvis, Olgoriikadepartemeanttas ja Boazodoallohálddahus. ¶
Konvenšuvnna reviderema duogážin lea ahte konvenšuvnna doaibmaáiggis leat leamaš váttisvuođat go bohccot rasttildit ráji – váldoáššis Supmii. Dát lea dagahan vahágiid eanadoalloeatnamiin ja bohccot leat masttadan. Maŋimuš jagiin lea dát dagahan dan ahte Eanadoallo- ja biebmodepartemeanta lea gártan máksit stuorra buhtadusaid bušeahtastis. Eanadoallo- ja biebmodepartemeantta beales gesset ovdan máŋga siva dasa: go ii leat áidi Áŋŋelis Buolbmágii, áiddit eai leat divvojuvvon, muhtun orohagain menddo ollu bohccot, ja dálkkádatdilit mat rievdadit bohcco johtaleami. ¶
Ođđa konvenšuvnna šiehtadallamiin lea guovddáš áigumuššan cegget áiddi Áŋŋela ja Buolbmága gaskka, mii lea 200 kilomehtera. Dasa lassin šiehtadallojuvvo konvenšuvnnas buhtadusnjuolggadusaid rievdadeapmi. Plánejuvvon lea ahte šiehtadallamat loahpahuvvojit giđđat 2013. ¶
Sámediggeráđđái čilgejuvvui barggu birra čoahkkimis Eanadoallo- ja biebmodepartemeanttain  25.4. 2013. Sámediggeráđđi váillahii konsulterema šiehtadallanlávdegotti nammadeami oktavuođas. Dasto lea Sámediggeráđđi bivdán konsultašuvnnaid Eanadoallo- ja biebmodepartemeanttain ášši birra. Min fokus lea bivdit ahte ášši sáddejuvvo gulaskuddamii nu ahte buot guoskevaš beroštumit guldaluvvojit. ¶
12 Eará áššit ¶
Láhkaásahusa rievdadeapmi Finnmárkkukommišuvnna ja meahcceduopmostuolu birra ¶
Maŋŋá gulaskuddama ja konsultašuvnnaid Sámedikkiin mearridii ráđđehus stáhtaráđis12.4.13 rievdadit láhkaásahusa duopmáriid nammadeamis Finnmárkku Meahcceduopmostullui. Konsultašuvnnain sohppojuvvui. ¶
Rievdadus mearkkaša dan ahte duopmárat eai nammaduvvo gonagaslaš resolušuvnna bokte, muhto nammaduvvojit ohcama ja árvalusa mielde Duopmáriid árvalusráđi beales. Dasto go dát goziha prinsihpa duopmostuolu sorjjasmeahttunvuođas, de lea Sámedikki váikkuhanfápmu nammadeami oktavuođas vásttolaš dásis go jos nammaduvvošii gonagaslaš resolušuvnna bokte. Árvalusráđđi galgá addit Sámediggái vejolašvuođa addit cealkámuša čoahkkádusa birra ovdal go árvalus ovddiduvvo ja Árvalusráđi vuođđoárvalusas ii sáhte spiehkastit almmá ahte departemeanta lea ráđđádallan vuos Sámedikkiin. ¶
Láhkaásahusa sáhkavuorus lea, Sámedikki evttohusa vuođul, váldojuvvon mielde ahte nammadeami oktavuođas galgá sihkkarastojuvvot ahte duopmostuolus lea gelbbolašvuohta sámi boares vieruin ja riekteáddejumiin. Dasa lassin boahtá ovdan ahte lea ovdamunni jos duopmostuolus lea máhttu sámi gielas ¶
Čoahkkingirjji čállit: Roy Amundsen  57 siidu 317 siiddus ¶
ja kultuvrras. Dát vuhtii váldin sorjá das makkár ohccit leat ja galgá leat mielde ollislaš árvvoštallamis maid Árvalusráđđi ferte dahkat. Dát lea ođas dan ektui mii boahtá ovdan Árvalusas O. Nr. 80 (2004-2005) Finnmárkkuláhka ja ovddeš láhkaásahusat. ¶
Áigemearri váidit Finnmárkkukommišuvnna vuosttaš raportta nohká čakčamánus. Dassážii ferte duopmostuollu leat ásahuvvon. Danne vuordit ahte duopmárvirggit almmuhuvvojit hui fargga. ¶
Čoahkkin stuorradiggepresideanttain áššiid meannudeami birra Stuorradikkis main lea v áikkuhus sámiide ¶
Sámedikki presideanttas leai čoahkkin stuorradikki presideanttain Dag-Terje Anderseniin 10.4.13 áššiid meannudeami birra Stuorradikkis mat váikkuhit sámiide njuolga. Sohppojuvvui ahte ¶
Dán čoahkkima maŋŋá lea Stuorradikki presideantagoddi sádden reivve Stuorradikki buot fágalávdegottiide ja lea fuomášuhttán ahte Sámedikkis sámelága ja ILO 169 mielde lea erenoamáš vejolašvuohta addit cealkámuša ovdal go dahkkojuvvojit mearrádusat main lea mearkkašupmi sámi beroštumiide. Reivves čujuha Stuorradikki presideantagoddi maiddái ahte erenoamáš oktavuođain sáhttá maiddái leat ágga čađahit konsultašuvnnaid Stuorradikki ja Sámedikki gaskka. Presideantagoddi rávve ahte fágalávdegoddi 1) duste sávaldaga ahte doallat čoahkkimiid Sámedikkiin, 2) árvvoštallá árvalit ahte ráđđehus čađahivččii vel ain konsultašuvnnaid, jos gávnnahuvvo ahte ráđđehus ii leat ollašuhttán iežas konsultašuvdnageatnegasvuođa, 3) addá Sámediggái vejolašvuođa buktit cealkámuša, jos ráđđehus lea dahkan rievdadusaid evttohusas maŋŋá go konsultašuvnnat leat čađahuvvon. ¶
Sámediggeráđi árvvoštallama mielde čájeha geavahus ahte ovttasbarggu Stuorradikki ja Sámedikki gaskka ferte viidáseappot ovddidit, gozihan dihte álbmotrievtti konsultašuvdnageatnegasvuođa daid áššiid meannudeami oktavuođas mat gusket sámiide njuolga. Sámediggeráđđi oaidná ahte lea dárbu joatkit gulahallama Stuorradikkiin dán ektui. ¶
Konsultašuvnnat konsultašuvdnaláhkaaddima birra ¶
Nubbi hálddahuslaš konsultašuvdnačoahkkin konsultašuvdna- ja áššemeannudanláhkaaddimis dollojuvvui 8.5.13. Čoahkkima fáddán lei oktavuohta konsultašuvnnaid ja vuosteákkaid meannudeami gaskka departemeanttas, ILO 169 heiveheapmi olmmošvuoigatvuođaláhkii ja oktavuohta mearrádusaide ekonomalaš rámmaid hárrái sámi ulbmiliidda. Ain lea viehka stuorra erohus ráđđehusa ja Sámedikki gaskka árvvoštallamiin ILO 169 heiveheami ektui ja mearrádusaid ektui ekonomalaš rámmaid hárrái sámi ulbmiliidda. ¶
13  Ođđa áššiid dieđiheapmi - čuovvoleapmi ¶
Evttohus 1: Sámedikki rolla ja ovddastus suodjalanstivrrain ¶
Sámediggeráđđi oaidná dárbbu lágidit seminára earret eará dan birra mo áirasat galget hálddašit dakkár dilálašvuođaid main njuolggadusat, eará eiseválddiid oaidnu ja eará eai leat dat seamma mat Sámedikkis leat. Danne lea Sámediggi plánemin seminára suodjalanplánastivrraid Sámedikki áirasiid várás. Dattetge ii ráddjejuvvo dát seminára dakkár čuolbmačilgehusaide mat bohtet ovdan gažaldagas, muhto das lea maid oppalaš oahpahus- ja fágalaš doaibma áirasiid várás. Semináras áigu Sámedikki politihkalaš jođihangoddi ja Sámedikki hálddahus leat mielde. Mii áigut maid bovdet stáhta eiseválddiid, fylkkamánniid ja/dahje luondduhálddašandirektoráhta, ja maiddái Birasgáhttendepartemeantta searvát seminárii. ¶
Evttohus 2: Rekrutteren guolásteapmái ¶
Sámediggeráđđi lea ovttaoaivilis das ahte rekrutteren guolásteapmái lea deaŧalaš ášši, ja ahte dat lea hui deaŧalaš dasa ahte áimmahuššat sámi ássama, kultuvrra ja ealáhusaid mearrasámi guovlluin. ¶
Dan áiggi rájes juo go Sámediggi ásahuvvui 1989:s, lea Sámediggi sihke politihka ja iešguđet ekonomalaš doarjjaortnegiid bokte fievrridan konjunktuvrra vuosttaldeaddji politihka go guoská dasa ahte bisuhit ja oččodit ođđa báikkálaš bargosajiid, sihkkarastit ássama ja erenoamážit fuolahit resursavuoigatvuođaid sámi ¶
Čoahkkingirjji čállit: Roy Amundsen  58 siidu 317 siiddus guovlluid álbmogii. 2005:s sohpe stáhta eiseválddit ja Sámediggi konsultašuvdnašiehtadusa mii lea čájehuvvon leat stuorra veahkkin dasa ahte čalmmustahttit sámi diliid. ¶
Dálá guolástuspolitihkka stivrejuvvo dakkár lágaid, njuolggadusaid ja láhkaásahusaid bokte, mat čađat rievdaduvvojit. Dat dagaha ahte Sámediggi ferte geavahit hui ollu resurssaid čuovvolit iešguđet áššiid. Geahpedan dihtii Sámedikki barggu lea hui deaŧalaš ahte Sámediggi lea ovddastuvvon iešguđet ráđiin, lávdegottiin ja kommišuvnnain, vai oažžut dieđuid ja seammás sáhttit leat mielde bidjamin vuođu oadjebas ássamii, oažžut ovdáneami ja bidjat vuođu ođđarekrutteremii guolástusaide mearrasámi guovlluin. ¶
Gonagasreappá hálddašeami oktavuođas lea Sámediggi ožžon čađahuvvot ahte sis geat ásset nuorttabealde 26 gráda Nuortan ja geain lea fanas mii lea oanehat go 15 mehtera, lea vuoigatvuohta bivdit gonagasreappá (lagaš- ja sorjavašvuođaprinsihppa). Sámediggi lea maid nannosit váikkuhan dasa ahte 2013:s juogaduvvui 12 000 kilosaš lassi dorskeearri buot guolásteddjiide geain lea fanas, bivdet rabas joavkkus ja ásset Sámedikki SDE-guovllus. ¶
Jus galgá leat registrerejuvvon guolásteaddjin, de gáibiduvvo dál ahte ii lea menddo stuorra boađus eará fitnuin. Sámediggi oaččui čađahuvvot ahte sin sisaboahtorádjá, geat ásset SDE-guovllus, galgá leat mealgat stuorát. 2012:s oaččui Sámediggi maiddái čađahuvvot dan ahte sisaboahtu mearraluossabivddus galgá leat mielde sisaboahtovuođus go galgá registrerejuvvot guolásteaddjin A ja B bláđiin. 2012:s mearridii Stuorradiggi gildosa fatnasiidda mat leat guhkit go 15 mehtera, bivdit siskkobealde dálá vuotnalinnjáid, ja ahte galgá ásahuvvot Vuotnaguolástuslávdegoddi Finnmárkku, Romssa ja Nordlándda várás ja ahte galgá ásahuvvot rámmašiehtadus gaskal Sámedikki ja Guolástus- ja Riddodepartemeantta. Buot dát doaibmabijut leat mielde sihkkarastimin vuoigatvuođaid ođđarekrutterema guolástusaide mearrasámi guovlluin. ¶
Sámediggeráđđi lea hui ilus go mii dál – maŋŋá máŋga jagi oktilis barggu – oaidnit optimismma guolástusain ja dakko bokte maiddái dakkár rekrutterema ja ođđaálggahemiid, maid eat leat oaidnán maŋimus logemat jagiid. Vai dát positiiva ovdáneapmi guolástusain mearrasámi guovlluin jotkojuvvo ja sihkkarastojuvvo, áigu Sámediggi joatkit dan barggu ahte fuolahit vuoigatvuođaid ja láhčit dilálašvuođaid guolásteapmái mearrasámi guovlluin. ¶
Go guoská rekrutteremii guolástusaide, áigu Sámediggi váldit evttoheddjiid evttohusa mielde viidáset bargui. ¶
Evttohus 3: Boazodoallokommišuvdna ¶
Čujuhuvvo Sámedikki dievasčoahkkinmearrádussii áššis SP 14/13 Ođđa eananjuohkinláhka. Dás boahtá ovdan ahte galgá čađahuvvo sierra proseassa sihkkarastit ahte boazodoallu beassá eananjuohkinduopmostuolus čielggadit guohtunvuoigatvuođaid siiddaid gaskkas. Dán proseassas galgá maiddái árvvoštallojuvvot mo eananjuohkinduopmostuollu galgá organiserejuvvot vai das lea dárbbašlaš gelbbolašvuohta sámi riekteáddejumis. Guohtunvuoigatvuođat eai čállojuvvo láhkii. ¶
Evttohus 4: Boazologu heiveheapmi ¶
Sámediggeráđđái lea deaŧalaš ahte boazolohkoheiveheapmi Finnmárkkus galgá čađahuvvot dakkár vuogi mielde mii ii vahágahte ovttaskas olbmuid, bearrašiid ja báikegottiid. Sámediggeráđđái lea maid deaŧalaš ahte boazolohkoheiveheapmi čađahuvvo álbmotrievtti rámmaid siskkobealde mas boazodoallokultuvra, ealáhuseavttut ja vuoigatvuođat galget fuolahuvvot buori vuogi mielde. Sámediggeráđđi čuovvola ášši boazolohkoheiveheami vuođul. ¶
Sámedikki presideanta Egil Olli lea bivdán oažžut čoahkkima stáhtaministariin Jens Stoltenberg:in dán áššis, ja vuordá oažžut dieđu dan birra goas dakkár čoahkkin sáhttá dollojuvvot. Sámediggeráđis galgá leat čoahkkin eanandoalloministariin Trygve Slagsvold Vedum:in 28.5.2013. Dan čoahkkimii searvá maiddái Eanandoallo- ja biebmodepartemeantta hálddahus čilget mo sii leat gieđahallan ášši dán rádjai, ja maid sii áigot bargat viidáseappot proseassa. Sámediggeráđđi lea buori gulahallamis ja áddejumis NBR:in dadjan ahte mii háliidit ásahuvvot bargojoavkku mii earret eará galgá čalmmustahttit boazolohkoheiveheami ekonomalaš, sosiála ja kultuvrralaš váikkuhusaid, ja dárbbu čuovvolan doaibmabijuide, mearkkašumi das ¶
Čoahkkingirjji čállit: Roy Amundsen  59 siidu 317 siiddus ahte guohtunráját čielggaduvvojit ja álbmotrievtti láidestusaid árvvoštallama ja juridihkalaš beliid bággodoaibmabijuid oktavuođas. ¶
Sámediggeráđđi ii oainne ahte dán áigodagas sáhttá ávžžuhit Stuorradikki lágidit gulaskuddama boazolohkoheiveheami oktavuođas. Dat livččii guhkesáiggi bargu ja fertešii leat bargojoavkku čielggademiid čuovvoleapmi. ¶
Evttohus 5 Váikkuhus das go boazodoallu lea garra deattu vuolde ¶
Sámediggeráđđái lea dát ášši oahpis go boazodoallit leat váldán njuolgga oktavuođa Sámedikkiin muitalan dihtii ealáhusa hástalusaid birra, ja go mediat leat gieđahallan sámi ealáhushástalusaid. NRK Sápmi čálii guovvamánu 28. b. SÁNAG váttisvuođaid birra gávdnat dutkiid mat sáhttet dutkat sámi dearvvašvuođafáttáid, várra dannego ii adnojuvvo árvvus dat ahte dutkat dakkár áššiid ja heajos beaggima. Nils Oskal, Sámi allaskuvllas, jáhkká ahte leat uhccán dieđut dán fáttás ja uhccán dutkit mat dutket dákkár fáttáid. Dan lea Sámediggi váldán ovdan konsultašuvnnain álbmotdearvvašvuođadieđáhusa birra. ¶
Sámediggeráđđi doarju NBR ja SÁNAG go leat ožžon álggahuvvot dutkama boazodoalu birra. Snefrid Møllersen, spesialista klinihkalaš psykologiijas SÁNAG:s, jođiha prošeavtta ”Boazodoalu árgabeaivi/ Båatsoen aarkebiejjie/ Reindriftas hverdag” . Dát addá stuorát ipmárdusa dan dili birra mii mánáin ja bearrašiin lea boazodoalu bargobirrasis. ¶
Sámediggeráđđi lea maid váldán ovdan sámi servodaga hástalusaid bajimus dásis konsultašuvnnain gaskal Sámedikki ja Dearvvašvuođa- ja fuolahusdepartemeantta Stuorradiddedieđáhusa nr. 16 (2010-2011) – Nasjonal helse- og omsorgsplan (2011-2015) oktavuođas ja Stuorradiddedieđáhusa nr. 34 (2012-2013) – Folkehelsemeldingen oktavuođas. Álbmotdearvvašvuođadieđáhussii lea Sámediggeráđđi ožžon čujuhuvvot ahte  "sámi servodagas leat stuorra hástalusat árbevirolaš sámi ealáhusain. Árbevirolaš ealáhusat leat sákka deddojuvvon servodaga bealis muđui. Bahkkemat eatnamiidda, riidu olggobealde ja siskkáldasat resurssaid alde, boraspireváttisvuođat, rámmaeavttut mat čađat rivdet ja guottut servodaga ealáhusaid vuostá leat muhtun hástalusat. Buot dát lea mielde váikkuheamen rumašlaš ja silolaš dearvvašvuođa. Ealáhusdoaimmaheaddjit leat čađat steassadilis mas fuolastuvvet iežaset ja ealáhusa boahtteáiggi dihtii. Sii dovdet lossadin čađat fertet bealuštit ealáhusa leahkima, mii čuohcá garrasit boazodolliid dearvvašvuhtii. Dát čuohcá erenoamáš garrasit mánáide ja nuoraide geain lea bearašoktavuohta boazodollui. Go mediat ja servodat muđui addet ealáhussii negatiiva beaggima, de dat sáhttá vásihuvvot sivvan givssideapmái ja vealaheapmái." (Álbmotdearvvašvuođadieđáhus s. 37) ¶
Sámediggeráđđi oaivvilda ahte buorit ja einnostahtti bargoeavttut boazodoalus leat dárbbašlaččat go geahččá dearvvašvuođa ektui. Sámediggeráđđi áigu ain váldit ovdan árbevirolaš ealáhusaid hástalusaid álbmotdearvvašvuođaperspektiivvas, earret eará dan dárbbu ahte oažžut duođaštuvvot eanet máhtu dán suorggis. ¶
Guhkesáiggi ja systemáhtalaš álbmotdearvvašvuođabarggus ovddasguvlui bidjá ráđđehus dan gáibádusa ahte dat bajimus álbmotdearvvašvuođamihttomearit ja indikáhtorat, mat addet guoskevaš stivrendieđuid, maiddái galget bidjat ovdan indikáhtoriid mat gusket álgoálbmogiidda. Go galgá oažžut buriid indikáhtoriid systemáhtalaš álbmotdearvvašvuođabarggu várás sámi ealáhusain, de lea Sámediggeráđi mielas áibbas dárbbašlaš ahte čađahuvvojit buorit dutkanprošeavttat mat váldet vuhtii sámi giela, kultuvrra ja servodateallima. ¶
Evttohus 6: Sámegieloahpahus válljejuvvo eret ¶
Sámediggeráđđi lea ovttaoaivilis das ahte ii leat buorre go sámi oahppit válljejit eret oahpahusa iežaset gielas nuoraidceahkis vaikke vel sis lea ge leamaš oahpahus sámegielas mánáidceahkis. ¶
Oahpahuslága 6. Kapihttalis Sámi oahpahus, daddjojuvvo ná: ¶
§ 6-2. Sámegieloahpahus vuođđoskuvllas  Sámi guovlluin lea buot vuođđoskuvlla ahkásaččain riekti oažžut oahpahusa sámegielas ja sámegillii. ¶
Čoahkkingirjji čállit: Roy Amundsen  60 siidu 317 siiddus Olggobealde sámeguovlluid lea unnimusat 10 oahppis ovtta suohkanis geat háliidit oahpahusa sámegielas ja sámegilli, riekti dan oažžut nu guhká go joavkkus ain leat unnimusat guhtta oahppi. ¶
Suohkan sáhttá mearridit lágidit sámegiela oahpahusa ovtta dahje máŋgga skuvllain. ¶
Suohkan sáhttá láhkaásahusaid bakte mearridit ahte buohkat sámi guovllu vuođđoskuvllain galget oažžut oahpahusa sámegielas. ¶
Olggobealde sámi guovlluid lea vuođđoskuvlla ahkásaš sápmelaččain riekti oažžut oahpahusa sámegielas. Departemeanta sáhttá láhkaásahusaid bakte mearridit molssaevttolaš oahpahusvugiid go oahpahusa ii sáhte fállat skuvlla iežas oahpaheddjiiguin. ¶
Oahppit mearridit ieža háliidit go oahpahusa sámegielas ja sámegilli 8. klássa rájes vuosttaš, nuppi ja viđat lađđasa mielde. ¶
Dat mearrádus lágas ahte oahppit sáhttet válljet eret sámegiela nuoraiddásis, ferte leat bázahas dan áiggis go sámegiella lei fálaldat molssaeaktun siidogillii ja dát mearrádus orru leamen buohtalas paragráfii 2-5 Giellahámit vuođđoskuvllas, mas daddjojuvvo ahte oahppit sáhttet 8. ceahki rájes válljet guđe čálalaš váldogiellahámi sii háliidit geavahit. ¶
Girjegiella ja ođđadárogiella gullet fágii dárogiella ja oahppit ožžot válljet nuppi váldogiellan ja nuppi fas siidogiellan. Sii eai beasa válljet eret goappáge giellahámiid, muhto spiehkastahkan sáhttet oahppit luvvejuvvot čálalaš árvvoštallamis siidogielas nu go mat jus sis lea sámegiella fágan skuvllas. ¶
Muhto sámegiella lea sierra fága ii ge dan sáhte buohtastahttit siidogielain. Sámegiella lea čađačuovvu fága, dat mearkkaša ahte oahppit geat álget fágain vuođđoskuvllas, jotket fágain ja čađahit loahpalaš eksámena joatkkaoahpus. Oahppit eai sáhte válljet eret ovttage eará čađačuovvu fága skuvllas. ¶
Sámediggeráđđi lea cuoŋománus dán jagi sádden reivve Máhttodepartementii ja ávžžuhan departemeantta ođasmahttigoahtit oahpahuslága, dás maiddái 6. kapihttala Sámegielat oahpahus ja eará kapihttaliid ja paragráfaid mat gustojit sámi ohppiide ja fidnoohppiide ja láhkaásahusaid oahpahusláhkii. ¶
Oahppi vuoigatvuohta válljet eret sámegiela váldojuvvo ovdan oahpahuslága ođasmahttima oktavuođas. ¶
Evttohus 7 Oljobohkan Davvin, galggašii nannet johtalusa ¶
Sámediggeráđi mielas lea nationála buorre johtalus deaŧalaš, mii maid boahtá sámi álbmogii buorrin. ¶
Go guoská dietnasiidda oljobohkamis ja ođđa ruhtadanmodellii geaidnohuksemiid oktavuođas DavviNorggas, de dat mielddisbuktá ahte dálá nationála johtolatruhtadeapmi rievdaduvvo. Sámediggi oaidná molssaektosaš ruhtadanmodealla johtolaga várás Norggas dakkár bargun mii gullá nationála eiseválddiide. ¶
Ovddeš váikkuhusčielggademiid oktavuođas lea Sámediggi bivdán ahte stáhta eiseválddit identifiserejit daid beliid mat gusket sámi beroštusaide. Go Stuorradiggi galgá árvvoštallat váikkuhusčielggademiid boahtteáiggis, de Sámedikki mielas lea lunddolaš ahte olles servodatávki čuvgejuvvo, earenoamážit sámi beroštusat. ¶
Evttohus 8 Lassehuksenplánat Håvik-čázádagas Narviika suohkanis čuhcet Skjomen orohahkii unohis láhkai ¶
Sámedikkis eai leat dál návccat árvvoštallat buot areálaáššiid boazodoalu ektui, dan ferte árvvoštallat ovddasguvlui ja mii čujuhit dalle Sámediggeráđi čielggadussii barggu birra boazodoalloáššiiguin. Dán áššis eai leat boazodoalloberoštusat árvvoštallojuvvon cealkámuša bokte, muhto mii bivdit konsultašuvnna Oljo- ja energiijadepartemeanttain dán ášši birra, ja bivdit maiddái ahte sii váldet oktavuođa daid sámi beroštusaiguin, masa dat doaibmabidju guoská man birra galgá leat konsultašuvdna. ¶
Čoahkkingirjji čállit: Roy Amundsen  61 siidu 317 siiddus Evttohus 9 Hålogaland Kraft plánat hukset Sula fápmo– ja pumparusttega Rivttága ja Skániid suohkaniidda ¶
Sámedikkis eai leat dál návccat árvvoštallat buot areálaáššiid boazodoalu ektui, dan ferte árvvoštallat ovddasguvlui ja mii čujuhit dalle Sámediggeráđi čielggadussii barggu birra boazodoalloáššiiguin. Dán áššis eai leat boazodoalloberoštusat árvvoštallojuvvon cealkámuša bokte, muhto mii bivdit konsultašuvnna Oljo- ja energiijadepartemeanttain dán ášši birra, ja bivdit maiddái ahte sii váldet oktavuođa daid sámi beroštusaiguin, masa dat doaibmabidju guoská man birra galgá leat konsultašuvdna. ¶
Evttohus 10 Sámedikki vuosteággavuoigatvuohta ¶
Sámediggeráđđi čujuha sierra áššái mas Sámediggeráđi čilge Sámedikki barggu birra boazodoalloáššiiguin. Das árvvoštallojuvvo dat ahte hálddaša go Sámediggi vuosteággavuoigatvuođa fágalaččat dohkálaš vuogi mielde maiddái boazodoalu areálaberoštusaid ektui. ¶
Evttohus 11 Ásahit organiserejuvvon gulahallama (oktavuođaásahusa) Sámedikki ja sámi álbmoga gaskkas ¶
Lea duohta ášši ahte Sámediggi earret eará beassá diehtit daid hástalusaid birra maid gulahallan sámi álbmogiin mielddisbuktá. Dakkár diehtu lea deaŧalaš go mii galgat ollašuhttit iežamet válddi. Sámediggi lea lágidan gulahallama álbmogiin, sihke interneahta, beaivválaš áššemeannudeami ja fysihkalaš čoahkkimiid bokte. ¶
Gulahaladettiin álbmogiin mii geavahit dakkár ođđaáiggi veahkkeneavvuid go sosiála mediaid, muhto maiddái eanet árbevirolaš vugiid, nu go álbmotčoahkkimiid, semináraid ja konferánssaid. Dasa lassin leat lávdegottiid mátkkit lassánan ja lávdegottit mátkkoštit eanet go ovdal deaivvadan dihtii álbmogiin doppe gos sii ásset ja barget. Dat lea deaŧalaš dasa ahte oainnusmahttit Sámedikki leahkima, ja nannen dihtii gulahallama. ¶
Okta Sámedikki stuorámus hástalusain boahttejagiin lea dustet dan oktavuođaváldima lassáneami, maid Sámediggi lea vásihan maŋimus jagiid. Lassin dokumeantalogu duohta lassáneapmái lea viidodat ja máŋggasuorggatvuohta dain áššiin maid Sámediggi meannuda, lassánan mealgat maŋimus jagiid. ¶
Go mihtidit dokumeanttaid logu ektui, de lassánit oktavuođaváldimat sullii 5 proseanttain jahkásaččat. 2008:s manne 29 622 dokumeantta Sámedikki arkiivavuogádaga čađa, dan ektui go 2012:s registrerejuvvojedje 36 069 dokumeantta. Dokumeantahivvodat lassánii 6 447 dokumeanttain dahje 22 proseanttain maŋimus 4 jagis. Lassáneapmi 2011 rájes lei 2 420 dokumeantta dahje 7,2 %. ¶
Dát lea sávahahtti ovdáneapmi, dannego Sámedikki doaibma lea ge vuođđuduvvon olbmuid ja geavaheddjiid beroštupmái Sámedikki bálvalusaide. ¶
Evttohus 12 Sámi leaksoveahkki ¶
Gielda ja priváhta skuvllat leat geatnegasat fállat almmolaš vuođđoskuvlla 1.-4. ceahki ohppiide leaksoveahki oahpahuslága § 13-7a ja priváhtaskuvlalága § 2B-1 vuođul. Dat guoská maiddái sámegiela hálddašanguovllu gielddaide ja eará gielddaide mat eaiggáduššet sámi skuvllaid. Leaksoveahkki galgá leat eaktodáhtolaš oahppái, muhto oahppis galgá leat vuoigatvuohta searvat dasa. Oahpahuslágas eai leat mearrádusat leaksoveahki birra eai nuoraidskuvladásis eai ge joatkkaoahpahusas. ¶
Oahpahuslága paragráfas § 1A-1 daddjojuvvo earret eará ahte: ¶
Leaksoveahkki ii leat oassi oahpahusas oahppái, muhto dat galgá gehččojuvvot oahpahusa oktavuhtii. Leaksoveahkki galgá addojuvvot oahppái veahkkin skuvlabargguin. ¶
Gielddas lea ovddasvástádus leaksoveahkis ja dat vállje mo leaksoveahkki galgá lágiduvvot. Leaksoveahkki 1.-4. ceahkis galgá leat uhcimusat 8 diimmu vahkkui. Juohke ceahkis galgá leat uhcimusat okta diibmu leaksoveahkki vahkkui. Gielda mearrida mo galgá juogadit cehkiid gaskkas daid diimmuid mat vel báhcet. ¶
Čoahkkingirjji čállit: Roy Amundsen  62 siidu 317 siiddus             Gielda lea geatnegahttojuvvo dieđihit váhnemiidda vuoigatvuođa birra oažžut leaksoveahki ja dan fálaldaga birra mii addojuvvo. ¶
Ii oro leamen mihkkege lágas dahje láhkaásahusas mii hehttešii addimis leaksoveahki sámegielas. ¶
Sámediggeráđđi oaidná positiivan čielggadit dárbbu ásahit sámi leaksoveahki sámi vuođđoskuvllaid ja joatkkaskuvlaohppiid várás, mo sámi leaksoveahki sáhttá lágidit, mo dan sáhttá fállat ja makkár digitála veahkkeneavvut dat gávdnojit. Dat lea dattetge stuorra bargu mii gáibida olmmošlaš ja ekonomalaš resurssaid. Dálá bušeahtas ii leat vejolaš čađahit dán barggu. Sámediggeráđđi áigu árvvoštallat váldit mielde sámi leaksoveahki čielggadeami boahttejagi bušehttii. ¶
Sámedikkeráđi čilgehus boraspirepolitihka birra ¶
Duogáš ¶
Sámediggi áŋgiruššá boraspirepolitihkain máŋgga láhkai. Boraspirepolitihka rámmaeavttut gusket njuolgga sihke boazodollui ja eanadollui. Stuorradiggi ja Birasgáhttendepartemeanta mearrideaba boraspirehálddašeami eavttuid. Luondduhálddašandirektoráhta čađaha dan politihka maid Stuorradiggi mearrida. Sámedikki rolla ja Sámedikki politihkka boraspirehálddašeamis eai leat baljo digaštallojuvvon ge prinsihpalaš vuođul.  Maŋŋágo Stuorradiggi dohkkehii ođđa boraspirepolitihka 2004:s, leat boraspiremáddodagat lassánan mealgadit. Dat lea mielddisbuktán stuorát vahágiid ja stuorra doallohehttehusaid boazodollui ja sávzadollui go eallit leat guohtumiin. Boraspirevahágat dagahit stuorra ekonomalaš ja psykalaš nođiid guoskevaš guohtunelliid eaiggádiidda. Ollu boazodolliin leat nu stuorra vahágat ahte eai leat doarvái miesit doalahit boazologu ceavzilis dásis. Stuorra boraspirevahágat leat dagahan ahte ollu sávzadoallit leat válljen heaittihit doaluideaset. Dasa lassin lea heajos gánnáheapmi sávzaealáhusas, mii maid lea mielde váikkuheamen dasa ahte sávzadoallit válljejit heaittihit sávzadoalu. Sámediggi nammada guokte áirasa golmma davimus regionála boraspirelávdegoddái ja ovtta Hedmark regiovdnii. Lávdegottiid čállingottit leat biddjojuvvon fylkkaid birasgáhttenossodagaide, ja boraspirelávdegottit galget čuovvolit daid stuorradiggemearrádusaid mat gusket boraspirehálddašeapmái. Sámediggi lea lágidan golbma seminára boraspiriid birra 2004 rájes daid áirasiid várás geaid Sámediggi nammada. Seminárain lea Sámediggi dovddahan ahte Sámediggi áigu čuovvolit boraspirepolitihka vuđolaš guorahallamiin. Sámi parlamentáralaš ráđi skábmamánu 2011 mearrádus maid muitala ahte galgá hábmejuvvot ollislaš boraspirepolitihkka maid sámedikkit galget geavahit iežaset doaimmas. Sámedikkit galget maiddái geahččalit váikkuhit iešguđet riikkaid boraspirepolitihka. Boraspirepolitihkas lea sáhka das ahte fuolahit áitojuvvon boraspirenáliid, seammás go galget leat eallinnávccalaš guohtunealáhusat. Maŋŋágo Norga ratifiserii Bernkonvenšuvnna 1982:s, leat boraspiret laskan mealgadit. Dat lea vuolggahan stuorra hástalusaid ja riidduid sávza- ja boazodoalloealáhussii. Vaikke vel lea ge stuorát politihkalaš fokus eallinnávccalaš ealáhusaide ja riidováidudeaddji doaibmabijuide boraspiriid vuoruhuvvon guovlluin 2004 boraspiresoahpamušas, de njiedjá sávzadoaluid lohku, ja eanemusat áitojuvvon guovlluin lea boazodoalu gánnáheapmi njiedjan mealgadit. Muhtun orohagain leat boraspirebuhtadusat stuorát go buvttadeami sisaboađut. Sámedikki áigumuš boraspirepolitihkain lea ahte mis galgá leat dakkár boraspirepolitihkka mii ii goarit dahje áitte sámi boazodoalu dahje eanadoalu birgenlági sámi guovlluin. Sámedikkiin eai leat konsulteren boraspirepolitihka hábmema oktavuođas eai ge dan hálddašeami oktavuođas. Sámediggi evttoha dán govda strategiijadigaštallama čoavdin dihtii boraspirepolitihka ja dan hálddašeami hástalusaid sihkkarastin dihtii sámi guovlluid boazodoalu ja eanadoalu birgenlági. Sámediggi ráhkadii dieđáhusa areála ja biraspolitihka birra 2009s. Sámedikki mihttomearri areála- ja biraspolitihkain lea deattuhit ceavzilis ja guhkesáiggi perspektiivva buot areálaid ja resurssaid hálddašeamis sámi guovlluin. Boraspiret eai leat gieđahallojuvvon erenoamážit dieđáhusas, muhto dat bajimus mihttomearri ahte deattuhit sámi guovlluid resurssaid hálddašeami guhkesáiggi perspektiiva ferte maiddái gustot boraspirehálddašeapmái. ¶
Čoahkkingirjji čállit: Roy Amundsen  63 siidu 317 siiddus ¶
Boraspirepolitihkas ja dan hálddašeamis leat vihtta váldoášši: Boraspiremáddodaga goziheapmi ja registreren ii oro leamen dohkálaš. Leat mealgat eanet geatkkit go máddodatmearis leat, albasat ges leat veahá badjel máddodatmeari.  Vahátovdáneapmi boazodoalus ja eanandoalus lea balddihahtti. Leat beali unnit guovžžat go máddodatmearis leat, ja jus guovžžaid máddodatmearri galggaš duppalastojuvvot getkkiid ja albasiid logu geahpedeami haga de dagaha vel eanet hástalusat sámi ealáhusaide. Moanat sávzzadoalu leat heaittihuvvon stuorra boraspirevahágiid dihte. Boazodoaluealáhusas, erenoamážit osiin lullisámeguovlluin lea stuorát sisaboahttu boraspirevahátbuhtadusain go buvttadeamis. Vuoruhuvvon boraspireguovllut leat muhttin guovlluide biddjon boazodoalu ja sávzadoalu guovddášguovlluide. Eanaš dát guovllut leat vuoruhuvvon guovlun buot suddjejuvvon boraspirenáliide - albbas, geatki, guovža ja goaskin. Stuorra oasit Hedemárkkus leat laski gumppiid hálddašanguovllut. Dáppe lea boazodoallu. Riidováidudan ja eastadan doaibmabijut eai báljo doaimma boazodoaluealáhusas. Sávzzadoalus mielddisbuktet eastadeaddji doaibmabijut ahte sávzadoallu lea unnit gánnáhahtti.  Gaskal eanandoalueiseválddiid ja birasgáhtteneiseválddiid leat eahpečielggaduvvon rollat boraspirepolitihka hárrái. Beroštumit suddjet ja ealáhusberoštumit leat vuostálagaid boraspirepolitihkas. ¶
Boraspirenáliid máddodatgoziheapmi ja registreren ¶
Našunála máddodatmearit albasiid guovdu leat 65 čivgama jahkásaččat, jahkásaččat 39 čivgama getkkiin, jahkásaččat 13 čivgama guovžžain, jahkásaččat 3 čivgama gumppiin, 850 - 1200 lálli goaskima. Lea Stuorradiggi mii 2004s lea bidjan máddodatmeriid, ja lea buori muddui joatkašuvvan 2011 boraspirešiehtadusa bokte.  Stuorradiggi lea bidjan guovttebealat juksanmeari boraspirepolitihkkii. Ceavzilis boraspiremáddodagat, ja aktiiva ja máŋggabealat ávkkástallan meahcceresurssain ja ealli báikegottit galget sihkkarastojuvvot. Galgá deattuhuvvot ahte dilli galgá šaddat eanet einnostahtti buohkaide geaidda boraspirepolitihkka váikkuha, lasihuvvon báikkálaš dohkkeheapmi ja ahte vahágat šibihiid ja bohccuid guovdu geahpeduvvojit. ¶
Vuolábealde lea ollislaš govva guovžžaid, albasiid ja getkkiid máddodatmearis ja man galle čivgama leat. Máddodatmearri gumppiid guovdu lea 3 čivgama jahkásaččat - čivgamat galget leat Oslos, Akershusas, Østfoldas ja Hedemárkkus. ¶
Tabealla 1 Ollislaš govva man galle geatkebessoša galget jagis juhkkojuvvon juohke hálddašanguvlui (Gáldu: Rovdata) ¶
Hálddašanguovlu Máddodatm ¶
earri  Máddodaga stáhtus  2010  2011  2012  Gaskamearri Guovlu 1 Sogn ja Fjordane, Hordalanda, Rogalanda ja VestAgder ¶
Guovlu 7 Nordlánda      Guovlu 8 Romsa ja Finnmárku       Olles riika ¶
Tabealla 1 čájeha ahte geatkemáddodat lea mealgat badjel máddodatmeari guovlluin 5, 6, 7 ja 8.  Romssa fylkkas ja Finnmárkkus leat measta golmma geardde eanet geatkkit 2012s go máddodatmearis leat. ¶
Čoahkkingirjji čállit: Roy Amundsen  64 siidu 317 siiddus ¶
Tabealla 2 Ollislaš govva das man galle guovžabessoša leat jahkásaččat juhkkojuvvon hálddašanguovlluide (Gáldu: Rovdata) ¶
Hálddašanguovlu  Máddodatmearri ¶
(bessošat jahkásaččat) Máddodaga stáhtus 2011 Guovlu 5 Hedemárku  2 (1,5) Guovlu 6 Møre ja Romsdala, Lulli-Trøndelaga ja DavviTrøndelaga  2 (2,0) Guovlu 7 Nordlánda  0 (0,1) Guovlu 8 Romsa ja Finnmárku  2 (2,4) Olles riika  (5,9) ¶
Mii guoská guovžža máddodahkii de oaidnit ahte jus máddodatmeari galgá olahit de ferte guovžalohku duppalastot riikkas ja golmma geardde eanet 8. guovllus Romsa ja Finnmárku. ¶
Tabealla 3 Ollislaš govva das man galle albbasbessoša leat jahkásaččat juhkkojuvvon juohke hálddašanguvlui (Gáldu: Rovdata) Hálddašanguovlu  Máddodatm ¶
earri  Máddodaga stáhtus (ovdal bivddu) ¶
2010  2011  2012  Gaskamearr i Guovlu 1 Sogn ja Fjordane, Hordalanda, Rogalanda ja VestAgder -    0,3 Guovlu 2 Vestfold, Buskerud, Telemárku ja Aust-Agder   14,5*  16 15,8 Guovlu 3 Oppland   4,5* 5,5* 4,7 Guovlu 4 Oslo, Akershus ja Østfold    5* 6,7 Guovlu 5 Hedemárku    6,5* 8,8 Guovlu 6 Møre ja Romsdala, Lulli-Trøndelaga ja DavviTrøndelaga     17,3 Guovlu 7 Nordlánda   8,5* 8* 7,5 Guovlu 8 Romsa ja Finnmárku   11,5*  13* 13,2  Olles riika     74,3 ¶
Tabealla 3s boahtá ovdan ahte 6. ja 8. guovllus lea albbasmáddodat stuorát biddjojuvvon meari. Stuorradiggi lea bidjan našunála máddodatmeari man galle lálli goaskinpára mis galget leat Norggas. Goaskin ii leat dattetge oassin našunála gozihanprográmmas. ¶
Tabealla 4 Ollislaš govva Norgga goaskinmáddodagas (Gáldu: Rovdata) Máddodatmearri Máddodaga stáhtus 2008s 850-1200 lálli pára 1176 - 1454 lálli pára ¶
Goaskimiid stáhtus lea eahpečielggas go goaskimiid máddodatovdáneapmi ii gozihuvvo, muhto 2008s lei máddodat mealgat badjel máddodaga meari. ¶
Mii guoská gumppiide de ii leat biddjojuvvon makkár ge mearri daid hárrái sámi boazodoaloguovlluin, earret Hedemárkkus. 2004 boraspiredieđáhusas čuožžu čuovvovaččat gumppiid birra Lulli-Norggaguovllus: "Galget ásahuvvot ja seailluhuvvot gumpe-čivgamat guovllus. Eai galgga dohkkehuvvot bearašjoavkkut dahje párat mat merkejit iežaset fieskki sámi boazodoaluguovllus, dahje guovlluin oarjjabealde Glomma, dahje suohkaniin Alvdal, Tynset, Tolga ja Os, ..." ¶
Čoahkkingirjji čállit: Roy Amundsen  65 siidu 317 siiddus ¶
Boraspiriid registreren lea bearašjoavkkuid sihkkaris áicamiid ja DNA-registreremiid duohken. Guovžžaid máddodatregistreren čađahuvvo DNA-registreremiid bokte. Dat mearkkaša ahte čohkkejit guovžžabaikkaid ja analyserejit daid. Albbas- ja geatkebearrašiid áicamat leat vuođđuduvvon daid áicamiid vuođul maid olbmot leat dieđihan Stáhta luonddubearráigehččui. SLB sádde registreremiid Rovdatai. Váttisvuohta lea ahte eai gávdno doarvái buorit registreremat daid iešguđetge boraspiriid máddodagain. Dát fas váikkuha hálddašeapmái - rivttáid geahpedeapmái ja bivdui. Ii leat leamaš doarvái gelbbolašvuohta boraspiriid speadjama birra, ii ge máddodatgoziheami guovdu. Ja lea ge várra dat mii lea duogáš dasa ahte dat logut maid hálddašeaddji geavaha leat estimerejuvvon vuolimus logut.   Guovžžaid guovdu ii leat vel ollašuvvan dat mearri man Stuorradiggi lea bidjan. Dat mearkkaša ahte guovžanálli laská sakka ovdal mearri lea ollašuhtton. 2012s lea Birasgáhttendepartemeanta evttohan geahpedit máddodatmeari Romssa fylkkas ja Finnmárkkus guđa guovžžas viđa guvžii. Dán guovllus leat 2,4 guovžačivgama. Dat mearkkaša ahte dán guovllus dagaha Stuorradikki mearrádus ahte guovžalohku duppalastojuvvo jus máddodatmearri galgá ollašuvvot. Seamma duppalastin geavvá guovlu 6:as Møre ja Romsdalas ja Trøndelaga fylkkain. ¶
Boazu- ja sávzavahágat maŋŋá 2004 boraspiredieđáhusa ¶
Sihke boazodoaluealáhusas ja eanandoaluealáhusas leat ortnegat mat addet buhtadusa go boraspiret vahágahttet guohtonealáhusaid. Buhtadusohcamiid vuođul ráhkaduvvojit statistihkat, ja dát dieđut dagahit gova dán guovtti ealáhusa vahátovdáneamis. Dasa lassin ráhkaduvvojit ollu raporttat boraspirenáli ovdáneami birra ja daid vahágiid birra maid boraspiret dagahit guohtunealáhusaide. Vuolábealde lea tabealla mii čájeha boazo- ja sávzadoalu ovdáneami. Tabeallat ja govat leat váldon mielde čájehan dihte mo muhttin fylkkain lea ovdáneapmi. ¶
Tabealla 5 Bohccuid vahágat juhkkojuvvon eallišlája mielde.  Proseanttaid mielde vahágat misiin leat biddjon dan ektui man galle miesi ledje šaddan. Proseanttaid mielde vahágat rávis elliin leat biddjon dan ektui man galle bohcco ledje giđđaealus ¶
Tabealla 5 čájeha ahte soames boazoguohttuneatnamiin leat stuorra vahágat. Leat eanemus vahágat misiid guovdu ja lea Romssa fylka mas lea alimus vahátproseanta - badjel bealli vahágahtto 2010/2011s. ¶
Čoahkkingirjji čállit: Roy Amundsen  66 siidu 317 siiddus Nordlánddas ja Davvi-Trøndelagas leat maid alla vahátlogut misiid ektui. Sihke tabealla 5 ja 6 čájehit loguid maid boazodoallit lea addán boazodoalu dieđáhusa oktavuođas. Tabealla 6:as lea čájehuvvon man stuorra oasi vahágiin leat boraspiret dagahan. Suddjejuvvon boraspiret leat sivvan 87% buot miessevahágiidda riikkas. ¶
Tabealla 6 Vahágat bohccuid ektui juhkkojuvvon eallikategoriijade ja vahátsivaide (ollislaš vahága vuođul, siskkilda miessevahágiid ovdal mearkuma) ¶
Čoahkkingirjji čállit: Roy Amundsen  67 siidu 317 siiddus ¶
Govva 1 vuolábealde čájeha bohccuid maid Romssa fylkkamánni lea buhtadan. ¶
Govva 1 ¶
Finnmárkku vahátovdáneapmi čájeha seamma ovdáneami go Romssa fylkkas. Finnmárkkus lea lohku man galle bohcco leat buhtaduvvon duppalastojuvvon 6253 bohccos 2005/06s 11 771 bohccui 2010/11. Boazolohku lea veahá lassánan, muhto olu unnit bohccot go mat leat buhtaduvvon. ¶
Ovtta guorahallamis mii dahkkui 2012s, man Eanandoalu ja biepmodepartemeanta vuolggahii, lea čájehuvvon ahte lea lávga oktavuohta gaskal daid oppalaš vahágiid (maiddá boraspirevahágiid) boazodoalus ja oppalaš buvttadeamis Romssas, Nordlánddas ja Davvi-Trøndelagas. Guorahallan čájeha ahte go oppalaš vahágat lassánit de unniduvvo oppalaš buvttadeapmi (biergobuvttadeapmi). ¶
Čoahkkingirjji čállit: Roy Amundsen  68 siidu 317 siiddus Govva 2 dás vuolábealde čájeha man ollu sávzzaid Finnmárkku fylkkamánni lea buhtadan ja eallilogu seamma áigodagas. ¶
Govva 2 ¶
Govva 2s bajábealde oaidnit ahte lea balddihahtti ovdáneapmi Finnmárkkus sávzza vahátloguid ektui. Vaikke sávzalohku lea sakka njiedjan de leat sávzzat mat leat buhtaduvvon lassánan seamma ollu dán áigodagas. ¶
Romssa fylkkas lea áibbas eará dilli go Finnmárkkus. Sihke sávzalohku guohtumiin ja vahátlogut leat njiedjan. 8. guovllu hálddašanplána evttohusa mielde sáhttet leat máŋga čilgehusa dasa ahte boraspirevahágat leat unnon. ¶
Ohcciid buhtadusohcamušaid dieđuid duohken ja dan duohken mii buhtaduvvo, lea vejolaš konkluderet mo ovdáneapmi guohtunealáhusain lea boraspiremáddodaga ektui. Dain loguin mat leat bajábealde oaidnit ahte ii oktiivástit dat masa ohccojuvvo buhtadus ja dat mii buhtaduvvo. Dákkár hálddašanvuogádat ii unnit "riidodási" mii lea gaskal birasgáhttenberoštumiid ja ealáhusberoštumiid boraspirepolitihkas. Vaikke vel galget čáhkat sihke guohtuneallit ja boraspiret nu go 2004 stuorradiggemearrádusas boahtá ovdan. ¶
Elliid etihkkaráđđi cealká raporttastis "Boranávddit ja guohttu oamit" 2010s čuovvovačča:  ”Guohttu omiid/bohccuid vahágat boraspirevahágiid dihte sturrot ain vaikke vel dál lea 20 jagi áigi go vuosttaš Stuorradiggedieđáhus stuorra boraspiriid hálddašeami birra bođii. Ollu sávzzat ja bohccot gártet juohke jagi sakka gillát boraspiriid speadjamiid geažil. Lea čájehuvvon ahte eastadeaddji doaibmabijut eai leat leamaš beaktilat. Ráđđi oaivvilda ahte lea čájehuvvon ahte lea veadjemeahttun ahte oamit guohtumiin ja boraspiret sáhttet ovttas eallit almma guohtuneallit sáhttit šaddat gillát.”.  Logut Luondduhálddašandirektoráhta boraspirebásas čájehit maiddá ahte vahátlogut leat lassánan maŋimuš 20 jagi. Dat seamma ovdáneapmi čájehuvvo Boazodoalohálddahusa jahkásaš resursarehketdoalus boazodoalu ovddas, ja Rapport fra arbeidsgruppen for reduksjon av konfliktnivået rovdyr-reindrift i Nord-Trøndelag (2009) ja Rapport fra parttsammensatt arbeidsgruppe: Vurdering av situasjonen for reindrift i Troms, Nordland og Nord-Trøndelag (2012). Bernkonvenšuvnna artihkal 2s čuožžu ahte geatnegasvuohta seailluhit šlájaid mat leat áitojuvvon dahje hearkkes dilis, dušše gusto geatnegasvuhtii seailluhit daid šlájaid mat stáhtas ledje justa dalle go ratifiserejedje konvenšuvnna. Dat ii siskkil ođđa šlájaid sisabuktima, dahje viiddidit/hukset máddodagaid mat guoski stáhtas ledje ratifiserenáiggi, earret dan mii lea dárbbašlaš vai áitojuvvon máddodat fas galgá leat ceavzil. Vaikke vel ge de leat Norggas lasihan sihke gumppe ja guovžža máddodaga. Seamma lea ¶
Čoahkkingirjji čállit: Roy Amundsen  69 siidu 317 siiddus dáhpáhuvvan geatke- ja albbasmáddodagain earret dat mii adnojuvvo leat dárbbašlažžan vai máddodagat leat ceavzilat. ¶
Dat mii nanne dán hástalusa dáid stuorra boraspiremáddodagaiguin lea ahte min rádjariikkat leat Ruoŧŧa ja Suomas, gos boraspiremáddodagat leat muhtun muddui stuorát go Norggabeale. Boraspiret rasttildit rájáid. Dutkamis lea ovttaoaivilvuohta ahte boraspirešlájain guovžžain, albasiin ja getkkiin lea oktasaš máttut. ¶
Maiddá gumpečearda Ruoŧas ja Norggas dagahit oktasaš populašuvnna gea. Høgskolen i Hedmark (Varg i Skandinavien och Finland, slutrapport från inventeringen av varg vinteren 2011/2012). ¶
Vuoruhuvvon boraspireguovllut boazodoalu ja eanandoalu beroštumiid guovddášguovlluin ¶
Norga lea guhki ja seaggi. Stuorra maŋŋálas várreguovllut leat Ruoŧa rájá alde. Boazodoalu guovddášguovllut leat dáid rádjavárreguovlluin, ja álget Hedemárkkus lullin gitta Finnmárkui davvin, ja lea rádjá ruoŧa ja suoma boazoguohttunguovlluide. Sihke Norggas ja Ruoŧas leat vuoruhuvvon boraspireguovllut albasiid, getkkiid ja guovžžaid ektui daid seamma guovlluin. Dáid guovlluin lea maiddá sávzaealáhusas guohtonvuođđu geassemánus čakčamánnui. Finnmárkui bohtet dasalassin boraspiret suoma ja ruošša bealde. ¶
Čoahkkingirjji čállit: Roy Amundsen  70 siidu 317 siiddus ¶
Govva 3s lea čájehuvvon ovdamearka mo ovtta boraspirešládja lávdá Norggas ja Ruoŧas. ¶
Govva 3 Geatkebessošiid lávdan jagiin 2008s 2010ii Ruoŧas ja Norggas. Ivdnemerken govvida mii lea 20 km registrerejuvvon bessošiid birra (čáhppes ruossat) ja rukses-fiskes čájeha man lávga ja bieđgguid  geatkebessošat leat dáid jagiin.    Gáldu: NINA Rapport 732 ¶
Sullasaš dilálašvuođat nu go dát mat leat čájehuvvon dán kárttas bajábealde getkkiid guovdu gusket maiddá ¶
guovžžaide, albasiidda ja gumppiide. Ii gávdno ollislaš govva das man ollu boraspiret mat bohtet ránnjáriikkain váikkuhit boraspirevahágiidda, muhto ii leat ii eahpádus ge ahte dain lea ollu dadjamuš. ¶
Eanaš oassi Davvi-Trøndelagas lea guovžžaid, albasiid dahje getkkiid čivganguovlu. Rádjaguovlluin ruoŧa rája buohta bohtet dasalassin ruoŧa guovžžat. Lea dušše unna sárggis lulli-oarjji oasis Davvi-Trøndelagas mii ii leat ovttage boraspire čivganguovlun. Jus galggašii unnidit boraspirelogu dihto boraspirešlájas de das lea dušše oanehisáigái ávkin boraspirevahágiid ektui dákkár guovlluin. Muhto guhkit áiggi perspektiivvas das livčče unnán beaktu - eará boraspirešlájat bohtet dađistaga daid seamma boazoguohttunguovlluide dainna váikkuhusain ahte ollislaččat eai geahpeduvvošii boraspirevahágat. Máŋgga oktavuođas lea oppalaš boraspiredeatta dat mii lea mearrideaddji ahte geahpeduvvojit go vahágat vai eai. Dákkár dilálašvuođat mat ¶
Čoahkkingirjji čállit: Roy Amundsen  71 siidu 317 siiddus ¶
leat Davvi-Trøndelagas dagahit stuorra hástalusaid ceavzilis boazodollui. Boraspiriid čivganguovllut leat bohccuid guotteteatnamiin ja dat dagaha váttisin gávdnat guottetbáikkiid gos eai gávdno boraspiret. Dát váikkuha man ollu miesit vahágahttojuvvojit. Dat guokte orohaga main lei stuorámus boraspirevahát lei Færen/Gasken-Laante ja Åarjel-Njaarke gos lei 64 % ja 59 % vahát misiid guovdu 2010/2011s. Suddjejuvvon boraspiret dagahedje birrasii 90 % dáin vahágiin. ¶
Riidováidudeaddji ja eastadeaddji doaibmabijut ¶
Váidudan dihte riiddu gaskal guohtunealáhusa ja boraspiriid leat iešguđetge doaibmabijut geahččaluvvon. Doaibmabijut eai leat báljo doaibman boazodoalus. Vahátlogut boazodoalus leat eanaš guovlluin, ja erenoamážit Davvi-Trøndelagas boahtán dakkár dássái ahte dat uhkidit gánnáheami. (Boazodoalu resursarehketdoallu 2012 ovddas). Dát rehketdoallu čájeha maiddá ahte boazodoallu olles Norggas rahčá stuorra vahátloguiguin boraspiriid geažil. Mii guoská sávzadollui de leat ollu sávzadoalut ferten heaittihit doaimma boraspirevahágiid geažil. Sihke sávzaealáhusas ja boazodoalus leat heađástuvvan ja ballet ahte ealáhusvuođđu rábastuvvo eret stuorra boraspirevahágiid geažil. Dát ealáhusat vásihit ahte sis ii leat makkárge váikkuhanvejolašvuohta boraspirehálddašeamis. Goappašt ealáhusat vásiheaba ahte eai jáhkkojuvvo boraspirehálddašeami ja boraspiredutkiid ektui. Sii vásihit ahte eai váldo duođas ja ahte ii okta ge sin gula. Hálddašeapmi ii báljo váldde vuhtii sin árbevirolaš máhtuid ja vásáhusaid. Fylkkamánniid buhtadus-máksimat leat leamaš vuollegaččat daid duohta vahágiid ektui. DavviTrøndelagas, Nordlánddas ja Romssa fylkkas máksojuvvo gaskal 45 ja 55 % dan supmis main boazodoallit leat ohcan buhtadusa. Sávzadoalus leat seamma logut. Romssa fylkkas ja Finnmárkkus dagahii dát proseanta namalassii 32 ja 59 % 2011s. Dearvvašvuođa ja psykalaš gillámušat olbmuin geat gullet guohtunealáhusaide lea unnán dutkojuvvon, muhto dearvvašvuođaiskosa oktavuođas Liernes ja Namdalseid suohkaniin Davvi-Trøndelagas, HUNT 3 (2006 – 08) – Rovdyr og helse lea dát iskojuvvon. Ulbmil iskosiin lei čalmmustahttit boraspiriid váikkuhusaid álbmoga ja servodaga guovdu guovlluin gos leat ollu boraspiret. Dát dutkan čájehii ahte olbmuin guovlluin gos leat ollu boraspiret, erenoamážit guovžžat, lea eallinárvu, dearvvašvuohta ja loaktin hedjonan. Norgga Boazosápmelaččaid Riikasearvi lea bivdán SÁNAGa (Sámi našunála gealboguovddáš) čađahit dearvvašvuođaiskosa boazodolliid gaskkas psykososiála diliid hárrái boraspiriid oktavuođas. Iskos ii leat vel gárvvis. Nu mo dilli lea dál de lea áidna vaháteastadeaddji doaibmabidju mii sáhttá buoridit dili lea unnidit boraspiremáddodaga. ¶
Eahpečielggaduvvon rollat gaskal eanandoalueiseválddiid ja birasgáhtteneiseválddiid boraspirepolitihkas ¶
Leat čielga erohusat oainnus mo boraspirepolitihkka galgá biddjot johtui gaskal Eanandoalu-  ja biepmudepartemeanta ja Birasgáhttendepartemeantta. Vaikke vel Stuorradiggi lea mearridan ahte galget leat sihke boraspiret ja guohtuneallit meahcis lea dilli dál nu ahte muhttin guovlluin hoigaduvvojit guohtunealáhusat eret daid guovlluin mat leat leamaš guohttun. Mii leat registreren ahte sávzadoallu lea jávkan Báhčaveaileagis ja Romssa fylkka siseatnanosiin eanaš boraspirepolitihka geažil.  Go árvvoštallá ahte galget go leat ealáhusberoštumit vai birasgáhttenberoštumit mat galget eanemus mearkkašit guovlluin gos leat ollu boraspiret de dakkár mearrádus váikkuha guohtunealáhusaide mat leat guovllus. Seamma láhkai de dat váikkuha boraspiremáddodahkii guovllus. Máŋggas sis guđet barget sávzzaiguin dahje bohccuiguin guovlluin gos leat ollu boraspiret lea unnán jáhkku boraspirehálddašeapmái boraspirepolitihka geažil.  Boraspirehálddašeami eahpečielggaduvvon rollaid váikkuhus lea ahte eanandoalu- dahje birasgáhtteneiseválddit eai čuovvolahte ollašuhttima Stuorradikki mearrádusain dan ektui ahte galget go Norggas leat guohtunealáhusat dahje boraspiret. Ealáhusberoštumiid bealis oaivvilduvvo ahte boraspiret leat áittan ceavzilis guohtunealáhussii. Ealáhusorganisašuvnnat sihke eanandoalus ja boazodoalus jerret leat go boraspirehálddašeamis rivttes máddodatlogut boraspirehálddašeamis. Boraspirehálddašeapmi bidjá vuolimus-logu vuođđun go čilge boraspiremáddodagaid, muhto máŋgga oktavuođas leat máddodagat stuorát go maid hálddašeapmi bidjá vuođđun. Boraspireregistreremat maid ealáhusdoallit leat dahkan eai álo váldojuvvo vuhtii. ¶
Čoahkkingirjji čállit: Roy Amundsen  72 siidu 317 siiddus Nubbi váikkuhus boraspirehálddašeami eahpečielggaduvvon rollain lea ahte eará hálddašeamiorgánat nu go Biebmobearráigeahččus leat iešguđetge stivrensignálat váldit vuhtii. Boraspirepolitihkas leat elliid eaiggádat biddjojuvvon ovddasvástideaddjin daid guohtunelliid gillámušaide go boraspiret daid rohkkáhit. Biepmobearráigeahččus lea vejolašvuohta gieldit guođoheamis guovlluin gos ovdalis jagiid leamaš stuorra vahágat boraspiriid geažil. Eanandoalu- ja biepmodepartemeanta seaguhedje iežaset guohttun-gieldináššái dalle go Biebmobearráigeahčču áiggui bidjat johtui guođohangildosa guovlluin gos boraspiret ledje dagahan stuorra vahágiid. Vaikke vel Biebmobearráigeahčču ii leat duohtan dahkan dán vejolašvuođa sámi guovlluin de leat guohtunealáhusat boahtán dan dillái ahte elliid eaiggádat leat biddjon ovddasvástideaddjin háhkan dihte eallinguovlluid boraspiriide. Váikkuhus dása lea ahte guohtuneallit hoigaduvvojit eret sin guohtumiin boraspiriide ávkin.   Boraspireeiseválddiin lea vejolašvuohta geahpedit boraspiriid oktavuođain goas guohtunealáhus gillá stuorra vahágiid geažil. Muhttin guovlluin lea máŋgii dáhpáhuvvan ahte go evttohuvvo geahpedit boraspirelogu, de leat birasgáhttenorganisašuvnnat váidalan geahpedeami. Dat mearkkaša ahte ferte maŋidit bivddu vuorddedettiin váidinproseassa. Eanaš dilálašvuođain lea Luondduhálddašeami direktoráhta ja Birasgáhttendepartemeanta miehtan organisašuvnnaid moaitagiidda. Váikkuhus dása lea ahte boraspirelohku lassána daid váikkuhusaiguin mat das leat guohtunelliide.  Dákkár dilálašvuođat leat mielde dagahit eahpe-luohttevašvuođa boraspirehálddašeapmái, ja dat lea stuorra váttisvuohta go dás lea dárbbašlaš ahte goappašiid bealis lea luohttevašvuohta nubbái. Go hálddašeapmi ja dutkan ii váldde duođas olbmuid vásáhusaid, áicamiid ja máhtu de ii leat dát mielde láhčime buori boraspirehálddašeami.  Stuorradiggi lea defineren meriid sihke riikka eanandoaluealáhusa ja boraspirepolitihkka ovdáneapmái. Sámedikki mielas ii oktiivástit Stuorradikki mihttu ahte olles riikkas galgá leat eanandoallu dainna politihkain mii birasgáhtteneiseválddiin lea. ¶
Norgga boraspirepolitihka láhkavuođđu sámi ealáhusaid ektui ¶
Leat máŋga lága mat mearridit norgga boraspirepolitihka. Dán čielggadeamis deattuhuvvojit dat njuolggadusat ja konvenšuvnnat main lea mearkkašupmi sámi boazodollui ja eanandollui. ¶
Guovddáš rámmaeavttut ¶
Norga ratifiserii konvenšuvnna vilda eurohpalaš šattuid ja elliid ja sin eallinguovlluid suddjema birra (Bernkonvenšuvnna) miessemánu 27. b. 1986s. Ulbmil lea seailluhit vilda šaddočoakkáldaga ja fauna ja sin eallinguovlluid. Konvenšuvnna doaibmaguovlu ii guoskka kulturšattuid ja šibihiid várjaleapmái ja seailluheapmái. Erenoamážit galgá deattuhuvvot šlájaid seailluhit mat leat áitojuvvon dahje leat hearkkit. Artihkal 2 lea konvenšuvnna dábálaš mearrádus šlájaid seailluheamis. Leat šlájat iešalddis mat galget seailluhuvvot, ja juohke máddodat šlájas, dán oktavuođas boraspiret. Máddodagaid seailluheapmi gullá buot beliide (stáhtaide). Dát sisttisdoallá earret eará ahte šlájat mat juhkkojuvvojit guovtti dahje eanet beliin, de lea juohke bealis sihke iešheanalaš ja oktasaš ovddasvástádus ahte máddodat lea ceavzil. Artihkal 6 lea guovddáš ollašuhttin dihte guhkesáiggi geatnegasvuođaid mat leat čadnon máddodagaid huksemii dahje seailluheapmái. Dása biddjo geatnegasvuohta čađahit "dárbbašlaš ja heivvolaš" láhkaaddi ja hálddahuslaš doaibmabijuid sihkkarastin dihte seailluhit daid šlájaid mat leat čállojuvvon konvenšuvnna Mielddus II:ii. Dát mielddus siskkilda earret eará geatkki, guovžža, gumppe ja goaskima. Artihkal 7 addá vástideaddji mearrádusaid šlájaid hárrái mat leat čállojuvvon konvenšuvnna Mielddus III:ii, masa albbas lea čállon. Vaikke vel artihkal 6 ja 7 gielda buot lágan geahpedeami daid šlájain mat leat dáid listtuin, de addá artihkal 9 lobi spiehkastit dain várjalan dihte dihto beroštumiid. Vai sáhttá spiehkastit 6 ja 7 artihkkala gildosis de ferte olahit goappašiid eavttuid ja ovtta liigeeavttuin. Vuosttaš oppalaš eaktu lea ahte ii leat oktage eará dohkálaš čoavddus. Nubbi oppalaš eaktu lea ahte spiehkastat ii leat vahágin máddodaga ceavzimii. Dat liigeeaktu mii heive buoremusat lea ahte spiehkastat galgá hehttet duođalaš vahágiid earret eará šibihiid ja bohccuid guovdu. Sihke Bernkonvenšuvdna ja Luondduriggodatláhka sáhttá áddejuvvot ja dulkojuvvot dan láhkai ahte eará beroštumit - dása guoskevaš boazodoalu ja sámi eanandoalu beroštumit galget gozihuvvot.  Ulbmilparagráfas Luonddoriggodatlágas lea čállojuvvon: ”lovens formål er at naturen med dens biologiske, landskapsmessige og geologiske mangfold og økologiske prosesser tas vare på ved bærekraftig ¶
Čoahkkingirjji čállit: Roy Amundsen  73 siidu 317 siiddus bruk og vern, også slik at den gir grunnlag for menneskenes virksomhet, kultur, helse og trivsel, nå og i fremtiden, også som grunnlag for samisk kultur”.  § 14 (vektlegging av andre viktige samfunnsinteresser og samiske interesser) Ved vedtak i eller i medhold av loven som berører samiske interesser direkte, skal det innenfor rammen som gjelder for den enkelte bestemmelse legges tilbørlig vekt på hensynet til naturgrunnlaget for samisk kultur. ON-konvenšuvdna siviila ja politihkalaš vuoigatvuođaid birra mearriduvvui 1966s. Dat doaibmagođii Norggas 1976s. Dát konvenšuvdna lea inkorporerejuvvon norgga rievttis – Vuođđolága § 110 a – ja dat manná eará lágaid ovddabeallái, gea. Olmmošvuoigatvuođaláhka § 3. Dán oktavuođas dat mearkkaša ahte stáhta ii sáhte bidjat sámi boazodoalu dahje eanandoalu dakkár dillái ahte sii eai sáhte bargat iežaset ealáhusdoaluin. Vuođđoláhkamearrádus geatnegahttá maiddá Stuorradikki láhkaaddin.  Maiddá ILO-konvenšuvdna nr. 169 eamiálbmogiid ja čearddalaš álbmogiid hárrái iešmearrideaddji riikkain ja ON julggaštus eamiálbmotvuoigatvuođaid birra, mii mearriduvvui ON:as 2007s duođašta eamiálbmogiid vuoigatvuođaid iežaset guovlluide ja ealáhusčađaheapmái - dása gullevaš sámi boazodoalu ja sámi eanandoalu vuoigatvuohta ceavzit namalassii ealáhussan ja dehálaš kulturguoddin.  ON julggaštus eamiálbmotvuoigatvuođaid birra, čakčamánu 13. b. 2007 rájes, ovddasta maŋimuš álbmotrievttalaš ovdáneami eamiálbmogiid vuoigatvuođaid suddjemis. ON vuogádaga siskkobealde lea eamiálbmotjulggaštus dehálaš normatiiva vuođđu barggu oktavuođas ovddidit ja várjalit eamiálbmogiid vuoigatvuođaid. Maiddá Norga lea geatnegahttán iežas, goitot politihkalaččat ja moralalaččat, ollásit čađahit julggaštusa mearrádusaid našunála dásis.  Ken Uggerud lea geahčadan gaskavuođa gaskal Bern-konvenšuvnna ja ON olmmošvuoigatvuođakonvenšuvnnaid Norgga boazosápmelaččaid riikasearvvi ovddas. (Rovdyrvern ja menneskerettigheter i reindriftens områder, 2001)  Su konklušuvdna lea ahte ON-konvenšuvnna artihkal 27s lea eanet deaddu go Bern-konvenšuvnnas. Dán son ákkastallá dainna ahte ON-konvenšuvnna artihkal 27 lea váldon njuolga norgga riektái, ja olmmošvuoigatvuođalága § 3 mielde manná ovddabeal eará lágaid Norggas Uggerud oaivvilda ahte dán namuhuvvon nana ákkastallama vuođul ahte artihkal 27 ii dohkket dakkár boraspirehálddašeami mii mielddisbuktá heaittiheami dahje ahte áitojuvvo heaittihit boazodoalu muhttin guovllus. Olmmošvuoigatvuođaláhka - ratifiserejuvvon Norggas 1999s, lea maid čielggas: Buot álbmogat sáhttet iežaset ulbmiliidda mearridit iežaset luondduriggodagaid ja gávdnosiid, nu guhká go dat bisuha geatnegasvuođaid mat leat internašunála ruđalaš ovttasbarggu, mat leat vuođđuduvvon máŋggabealat ávkkis ja álbmotrievttalaš njuolggadusain. Ii ovttage oktavuođas galgga álbmogis rieviduvvot iežas eksisteansavuođu. Dát ii leat láhka mii lea čadnon eamiálbmogiidda erenoamážit, muhto álbmogiidda oppalaččat - leaččat dal sápmelaš dahje it.   Konklušuvdnan sáhttá dadjat ahte eai konvenšuvnnat eai ge láhkavuođut galgga dadjat maidige eará go ahte boraspiret galget hálddašuvvot dakkár vugiin ahte dat eai váldde sámi boazodoalu ja eanandoalu ealáhusvuođu dahje kulturvuođu eret. ¶
Boahtteáiggi boraspirepolitihkka ¶
Hástalusat ¶
Sámediggi oaidná ahte leat ollu hástalusat čadnon otná boraspirehálddašeapmái. Dát guoská erenoamážit sámi guovlluide gos bohccot ja sávzzat guhtot dain seamma guovlluin gos leat boraspiret. Odne dagaha boraspirehálddašeapmi ollu hástalusaid dáid sámi ealáhusaide stuorra boraspiremáddodagaid geažil sámi guovlluin. Boraspirepolitihka mielddisbuktá dál stuorra negatiiva váikkuhusaid guohtunealáhusaide – dákkár politihkka ii sáhte joatkašuvvat almma guohtunealáhusaid eallinvuođđu áitojuvvo. Sámi ealáhusain mat dađistaga vásihit stuorra vahágiid guohtumiin hedjona ekonomalaš vuođđu. Sámediggi lea hui eahpádusas ahte oktiivástidago stáhta boraspirepolitihkka guoski eamiálbmotrivttiin. Váldohástalus norgga boraspirepolitihkkii lea sihkkarastit ávnnaslaš vuođu sámi kultuvrii. Lea stáhtas, ja erenoamážit birasgáhtteneiseválddit ja eanandoalueiseválddit geain lea ovddasvástádus dása. Sámediggi lea ovttasbargoguoibmi dán barggus, ja dehálaš reaidun dan oktavuođas lea konsultašuvdnašiehtadus man sihke Ráđđehus ja Sámediggi leaba vuolláičállán. ¶
Mihtut borasspirepolitihkas guohtunealáhusaid ektui ¶
Stuorradikki borasspirešiehtadusa oktavuođas jotkkii Stuorradiggi guovtteoasat mihtumeari 2004is. Dát mearkkaša ahte galget leat sihke borasspiret ja guohtunealáhusat riikas. Guohtunealáhusat ja borasspiret ¶
Čoahkkingirjji čállit: Roy Amundsen  74 siidu 317 siiddus meannuduvvojit iešguđetge láhkai iešguđet guovlluid mielde. Vuoruhuvvon guohtuneatnamiin galgá leat álkit oažžut bivdolobi borasspiriide. Vuoruhuvvon borasspireguovlluin galget ges leat stuorát gáibádusat beaktilis bargguide eastadan dihte borasspirevahágiid, ja guohtunealáhusat galget heivehuvvot borasspiriid ektui. Našunála mihtut dagahit stuorra hástalusaid sámi guohtonealáhusaide. Vahágat borasspiriid geažil leat lassánan 2004 rájes. Stuorra oassi noađis mii boahtá das go galget leat boraspiret, lea biddjon sámi guovlluide. Vaikke lohku sávzzavahágiin lea njiedjan, de leat vahágat oppalaččat ain seamma stuorrát – čilgehus dása lea ahte sávzzalohku guohtuneatnamiin lea njiedjan seamma loguin go vahátlogut leat njiedjan. Jus mihtut borasspireloguid ektui galget ollašuvvot de mielddisbuktá dát ahte galget leat vel eanet borasspiret go mat odne leat. Dálá dilis leat jo alla vahátlogut sihke boazo- ja sávzzadoalus. Joatkka boraspire-laskamis dagaha vel stuorát hástalusaid sámi ealáhusaide go mat dál leat. Dát hástala maid Norgga stáhta ollášuhttit našunála ja riikkaidgaskasaš geatnegasvuođaid, mat Norgga stáhtas leat sápmelaččaid guovdu eamiálbmogin. Dan oktavuođas lea dehálaš oaidnit oktiivástidago borasspirepolitihkka ja borasspirehálddašeapmi daid álbmotrievttálaš geatnegasvuođaiguin mat bohtet ovdan Vuođđolága § 110 a:as, buohtastahttojuvvon SP art. 27. Gulahallanšiehtadus šaddá dehálaš veahkkeneavvun Sámediggái láhčin dihte dili sámi ealáhusaide nu ahte ain sáhttet geavahit meahcceguovlluid ealáhusdoaimmaide. Našunála boraspirepolitihkas lea áigumuš ahte eai galgga leat čivgi gumppet sámi boazodoaluguovlluin. Boazodollui, ja maiddá sávzadollui lea áibbas mearrideaddji mearkkašupmi das ahte gumpeguovlu ii viiddiduvvo. Leat jo stuorra hástalusat gumppiiguin mat eai dušše vádjol ja gotte bohccuid, muhto mat dagahit balu ja mášohisvuođa ja dagahit ahte masttadit ealuid. ¶
Duohta máddodatlogut ja boranávddiid váilevaš geahpadeapmi ¶
Logut mat muitalit máddodagaid sámi guovlluin eai doala deaivása – dat leat stuorát go maid birasgáhtteneiseválddit bidjet vuođđun. Boraspirepolitihkas lea vuolimus-lohku mii biddjo vuođđun go máddodatmearri mearriduvvo. Hástalus ovddasguvlui lea fidnet loguid mat dollet eanet deaivása go dat logut maid hálddašeapmi dál geavaha.  Ahte boraspiret bohtet ránnjáriikkain ii váldo vuhtii go máddodatmearri árvvoštallojuvvo. Stuorra rádjáguovllut Ruoŧa, Suoma ja Ruošša rájáid bokte dagahit ahte alo leat borasspiret norgga bealde mat vádjolit guhkes gaskkaid. Lagat ovttasbargu Sámedikkiin gaskaneaset sáhttá leat vuohki váikkuhit nášunalastáhtaid borasspirepolitihka gáhtten dihte guohtonelliid. Hástalus lea dákkár ovttasbarggu oažžut doaibmat Sámedikkiid gaski. Ieš guđet ge riikkain deattuhit dasa lassin boraspirepolitihka ieš guđet ge láhkai, ja Suopma ja Ruošša vuoruhit unnán resurssaid boraspirehálddašeapmái. Getkkiid ja albasiid bivdu ii vástit máddodatmeriide maid Stuorradiggi lea mearridan. Borasspire bivduordnet lea dávjá bivdiid eaktodáhtolašvuođa ja dáhttu duohken, ja das sáhttá leat mearkkašupmi dasa ahte lihkostuvvá go bivdu. Máŋgga oktavuođas lea Stáda Luonddubearráigeahčču ferten bivdit vearrámus borasspiriid earret eará bivdduin biejuin ja helikoptergeavahemiin. Go dálá borasspire bivdu-ordnet ii doaimma berrešit eará čovdosat veardiduvvot, nu mo ásahit buoret ortnegiid gokčan dihtii gielddaid gaskasaš bivdojoavkkuid goluid. Gos lea lunddolaš de ferte rahpat vejolašvuohta ruhtadit gielddalaš bivdojoavkkuid. Bivdu bivdoáiggis lea eaktodahtolaš ja bivdu lea vel dakkár áiggis go lea unnán čuovga oanehis beivviin ja go lea veaigi.  Hástalus lea movttidahttit bivdiid oaidnit dan ulbmillažžan bivdit jahkásaš bivdoeriid vuolidan dihte vahátloguid guohtunealáhusain sámi guovlluin. ¶
Máhttovuođđu ¶
Iešguđet dutkanbirrasat čađahit máŋggaid dutkanbargguid boraspiriid birra. Leat boraspireeiseválddit guđet leat diŋgon ollu dan dutkama mii lea boraspirehálddašeamis. Sámi árbediehtu ii váldojuvvo mielde boraspiredutkamii ii ge boraspirehálddašeapmái. Dat mii šaddá dehálaš lea hukset luohttevaš dutkama ja luohttevašvuođa sámi birrasiid ja dutkanbargguid gaskal. Odne lea stuorra erohus gaskal logu maid birasgáhtteneiseválddit lohket máddodatlogus ja dan mii duođai lea. Lea maid erohus gaskal logu maid ealáhusas ohcet buhtadussan borasspirevahágiid geažil ja supmis mii duođai mákso dán ovddas.  Sámi árbediehtu galgá deattuhuvvot buot áššáigullevaš dutkamis. Sámi árbevirolašmáhttu galgá maid deattuhuvvot máddodatmeari mearrideami oktavuođas ja leat vuođđun boahtteáiggi borasspirehálddašeamis. ¶
Čoahkkingirjji čállit: Roy Amundsen  75 siidu 317 siiddus Lea mearrideaddji ahte lea sihkkaris máhttovuođđu vai boraspirelávdegottit galget sáhttit váldit rivttes mearrádusaid ja ahte boraspirehálddašeamis muđui galgá leat ollislaš govva duohta máddodatloguin. Hástalus lea atnit ávkki árbedieđus mii gávdno boazodoalus ja eanandoalus ja geavahit dán máhttu dutkamis ja hálddašeamis. ¶
Dutkan čájeha ahte vahátlogut boazodoalus Norggas, Ruoŧas ja Suomas leat issoras allat. Maŋimuš dutkan Ruoŧas: , (Sveriges landbruksuniversitet, rapport 285, Uppsala 2013) čájeha ahte borspiret Njaarke čearus leat unnudan buvttadeami, ja lea dalle várra ahte buvttadeapmi oalát bisána. Stuorra aldo- ja miessevahágat leat mielddisbuktán ahte buvttadeapmi njiedjá. Njaarke čearus lea rádjá boazoorohagaide Færenii, Skæhkerii ja Låartii Davvi-Trøndelágas. Davvi-Trøndelága stuorra vahátloguid vuođul ráhkaduvvui bargorapporta, maid Birasgáhttendepartemeanta ja Eanadoallo- ja biepmodepartemeanta álggahedje (Rapport fra arbeidsgruppen for reduksjon av konfliktnivået mellom rovdyr og reindrift i Nord-Trøndelag 2009). Dán rapportta boađus lei ahte dutkanásahus NINA oaččui bargun rahkadit dutkanprošeavtta Skæhkera, Låarte ja Luvllie-Njåavmesje boazoorohagain. Dát dutkan ii leat vel gárvvistuvvon. ¶
2012/2013 boazodoallošiehtadallamiid oktavuođas šihtte NBR ja stáhta Eanadoallo- ja biepmodepartemeantta (EBD) bokte ásahit bargojoavkku, mas goappašat bealit leat mielde, mii galggai guorahallat Romssa ja Nordlándda diliid lasihan dihtii produktivitehta. Boazodoalloressursarehketdoallu čájeha sullasaš lágan negatiiva produktivitehta ovdáneami boraspirevahágiid geažil. EBD oaččui NBR mieđihit váldit Davvi-Trøndelága maiddái mielde guorahallamii. Bargojoavku čájeha ahte vahátlogut leat stuorrát, ja leat lassánana maiddái Nordlánddas ja Romssas dain golmma maŋimuš jagiin. (Vurdering av situasjonen for reindriften i Troms, Nordland og Nord-Trøndelag, Rapport fra partssammensatt arbeidsgruppe 2012) ¶
Ruoŧa guovžarapporta (Björnpredation på ren och potentiella effekter av tre förebyggande åtgärder, et samarbeidsprosjekt mellom Viltskadecenter, Skandinaviska björnprojektet, Udtja skogssameby och Gällivare skogssameby, Rapport fra Viltskadecenter 2012:6), čájeha ahte guovža dagaha stuorra oasi miessevahágiin dáin čearuin. Vahágat ledje stuorábut go ledje navdán, ja ahte buhtadusaid maid sii ledje ožžon eai lean sullii ge vahágiid ektui. Dutkan čájehii maiddái ahte ii lean stuorra ávki váldit dušše guovžžaid mat vahágiid dahke. Dutkan konkluderii ahte mađi árat giđđat guovža goddojuvvui dađi eambbo ávki lei bivddus, ja ahte goddit njiŋŋalasguovžžaid main ledje boarrásat čivggat lea stuorra effeakta miessevahágiidda. ¶
Gánnáheapmi ¶
Gánnáheapmi boazodoalus lea máŋgga ášši duohken mat leat olggobealde boazodoalu. Vahágat maid boraspiret leat dagahan lea okta dain áššiin mii lea šaddan nu stuorisin ahte áitá muhttin boazodolliid eksisteanssa. Njuovvanmearri njiedjá go massá ollu bohccuid boraspiriid geažil. Buvttaeallit eai bálle šaddat njuovvan mađe sturrodahkii. Dát sáhttá mearkkašit ahte boazodoaluealáhus ferte vuoittahallat go leat menddo stuorra vahágat buvttaelliid ja misiid guovdu.  Nu go boazodoallu ge, de lea sávzadoallu vuođđuduvvon dasa ahte sávza guohtu meahcis guođoheami ja gilvima haga. Ruđalaš tienas biddjo meahcceguohtuneatnamiidda, ja lea mearrideaddji oažžun dihte gánnáhahtti sávzaealáhusa. Lea čájehuvvon ahte eastadeaddji doaibmabijut leat dagahan doalu divrrasin dahje ahte váttisvuođat maŋiduvvojit maŋit áigái. Jus áin galggaš leat sávzaealáhus mas meahcci lea oassi doalus, de fertejit boahtit rievdadeamit boraspirehálddašeapmái. Hástalus lea sáhttit joatkit guovttebealat áigumuša ahte galget leat sihke boraspiret ja guohtuneallit almma guohtunealáhusat hoigaduvvot eret iežaset guovlluin. ¶
Psykososiála dilit ¶
Ferte bidjat eanet fuopmášumi psykososiála diliide guohtunelliid vahágiid oktavuođas. Dákkár noađit eai dušše čuoza elliid eaiggádii, muhto maiddá earát bearrašis, ja erenoamážit mánát ja nuorat sáhttet šaddat vásihit psykalaš nođiid. Sihke boazodoalus ja sávzadoalus lea dábálaš ahte olles bearaš lea searvvis beaivválaš doalus birra jagi. Dás šaddá dehálaš ásahit ealáhusdoaimma mas lea buorre beaggin ja nu unnán go vejolaš gillámušat guohtunelliide. Dat dagahivčče vuođu oččodit nuoraid dáid ealáhusaide. Guovllut gos boraspiret váldet ollu guohtunelliid eai givtte nuoraid ásahit doaluid dohko. Hástalus lea dahkat sihke elliid ¶
Čoahkkingirjji čállit: Roy Amundsen  76 siidu 317 siiddus eaiggáda ja reasta bearrašis gearggusin diehtit mo galget meannudit dan psykalaš noađi go boraspiret vahágahttet sakka. ¶
Guovllupolitihkalaš vuhtiiváldimat boraspirepolitihkas ¶
Sihke boazodoallu ja sávzadoallu leat ealáhusat mat leat báikegottiin. Dat dagahit máŋgga guovllus dehálaš oasi bargodilálašvuođas ja nu ássama vuođus. Sámediggái lea dehálaš bisuhit bargodilálašvuođa ja ássama sámi guovlluin. Sámi ealáhus lea erenoamáš dan láhkai ahte vuođđoealáhusaid oassi lea duppal nu stuoris go muđui riikkas. Stuorradiggedieđáhusas biepmo- ja eanandoalupolitihka birra 2012s lea okta váldoulbmiliin sihkkarastit eanandoalu miehta riikka. Dan oktavuođas lea čájehuvvon man dehálaš lea geahččat eanandoalopolitihkalaš váikkuhangaskaomiid muđui guovllupolitihkalaš árjjain ovttas. Buorre guovllupolitihkka ferte maiddá geatnegahttit Ráđđehusa čađahit boraspirepolitihka mii váldá vuhtii ássama sámi guovlluin. ¶
Mihttu ¶
Geahpedit vahágiid maid boraspiret dahket nu ahte boazodoallu ja eanandoallu sáhttet ávkkástallat árbevirolaš guohtuneatnamiid guohtumii. Guhkebuš áiggis fertejit máddodatmearit geahpeduvvot sámi guovlluin. ¶
Strategiijat ¶
Bargat politihkalaččat ráđđehusa ektui dainna lágiin vai boraspirepolitihkas eanet vuhtii váldojuvvošedje guođohanealáhusat. Sámedikkis go lea sámiid álbmotválljen orgána galgá leat stuorát váikkuhanfápmu nationála boraspirepolitihkas.  Nannosat fokus álbmotrievtti hárrái boraspirepolitihka ja dan hálddašeami ektui. ¶
Nannoset báikkálaš mielde mearrideapmi boraspirehálddašeami ektui. Báikkálaš máhttu galgá deattuhuvvot čielgaseappot sihke hálddašeami ja dutkama ektui. Čeahppudahttit bivdoservviid ja buoridit ekonomalaš buhtadusa bivdoservviide beavttálmahttin dihte bivddu. ¶
Lávgadet gulahallan boraspirehálddašeami ja boazodoalu gaskka. ¶
Guovlulaš boraspirelávdegottiid integritehta sin hálddašandoaimmaid ektui galgá nannejuvvot. Čielgaseappo gaska Birasgáhttendepartemeantta, politihkalaš orgánan ja lávdegottiid gaskka hálddašanorgánan. ¶
Láhčit nu ahte Sámedikki áirasat regionála boraspirelávdegottiin lea oktasaš gealbovuođđu sámi ealáhusaid, sámi servodatovdáneami birra ja ođasmahtton dutkan boraspire birra. ¶
Politihkalaččat bargat dan ala ahte boraspirehálddašeapmi Norggas, Ruoŧas ja Suomas sáhttá soahpat ahte geahpedit boraspirenáli, ja soahpat oktasaš čovdosa hástalusaide boraspirehálddašeami siskkobealde ¶
Sámedikkeráđi čilgehus Sámeikki girjerádjosa birra ¶
Álggahus ¶
Sámediggeráđđi lea áššis 025/11 listen daid dieđáhusaid ja čielggadusaid mat galget čállojuvvon válgaáigodagas. Das boahtá ovdan ahte 2013:s galgá biddjojuvvot ovdan čielggadus girjeráju birra. ¶
Dáinna čielggadusain áigu Sámediggeráđđi bidjat ovdan bajimus politihka Sámedikki girjeráju ovddideapmái resursa- ja gealboguovddážin sámi girjjálašvuhtii ja sámi girjerádjobálvalusaide. Váldomihttomearri lea ahte olles sámi álbmot galgá oažžut dohkálaš girjerádjofálaldaga. ¶
Čielggadus bidjá ovdan Sámedikki girjeráju barggu stáhtusa ja gieđahallá Sámedikki girjeráju ja sámi girjerádjobálvalusa hástalusaid mearriduvvon mihttomeriid ektui. Dat gieđahallá maiddái resursadárbbu dasa ahte viidáseappot ovddidit Sámedikki girjeráju šaddat dakkár girjerádjun mii galgá nannet ja ovddit girjerádjofálaldaga sámi álbmogii. ¶
Čoahkkingirjji čállit: Roy Amundsen  77 siidu 317 siiddus Sámediggi lea ovdal bidjan ovdan guokte politihkalaš dokumeantta sámi girjerádjobálvalusa birra. Ášši 21/95 ”Sámi girjerádjobálvalus - Sámi sierrabibliotehka/Samisk spesialbibliotek boahtteáiggis” gieđahalai dan guđe rolla girjerájus galgá leat boahtteáiggis dan ektui ahte doaibmat sámi gealbogirjerádjun. Mearriduvvui ahte girjerádju galgá sirdojuvvot Sámediggái, ođđa bargamušaiguin hálddašangirjerádjun ja viiddiduvvon diehtojuohkinbálvalusain Sámedikki várás. ¶
Áššis 28/03 biddjojuvvui ovdan čielggadus sámi girjerádjobálvalusa birra. Das evttohuvvojedje njeallje doaibmabiju mat galge dustet girjeráju muhtun hástalusaid: Ásahit doarjjaortnega girjerádjui sámi girjjálašvuođa oastima várás Várret resurssaid hálddašangirjeráju ásaheapmái Viidáseappot ovddidit sámi girjebussefálaldaga Lágidit girjerádjokonferánssa ¶
Sámediggi lea čuovvolan dáid doaibmabijuid dainna lágiin ahte ásahit doarjjaortnega daid girjerájuid várás, mat háliidit oastit sámi girjjálašvuođa. Dát doarjja lea dál rievdaduvvon doarjjan dasa ahte ovddidit girjerájuid sámi girjjálašvuođa. Resurssat hálddašangirjerádju ásaheapmái eai leat vuoruhuvvon. Sámediggi addá dál doaibmadoarjaga 8 sámi girjebussii. Leat maid várrejuvvon ruđat Sámedikki bušeahtas lágidit girjerádjokonferánssaid, mat leat lágiduvvon ovttas earáiguin, dasa lassin ahte Sámediggi lea lágidan moadde girjerádjokonferánssa. ¶
Sámedikki girjeráju stáhtus ¶
Sámi sierrabibliotehka ásaheapmi álggahuvvui 1950-jagiin go Kárášjoga álbmotgirječoakkáldat fidnii muhtun sámegielat girjjiid. 1962:s oaččui Kárášjoga álbmotgirjerádji erenoamáš ovddasvástus ásahit sámegielat čoakkáldaga addin dihtii sámi álbmogiid ja earáide sámi girjerádjobálvalusa. Čoakkáldat lei álggos Kárášjoga álbmotgirjeráju vuollásaš ossodat. 1983 rájes šattai ossodat sierra stáhtaruhtaduvvon girjerádjun - Sámi sierrabibliotehka/Samisk spesialbibliotek. Sámi sierrabibliotehka sirdojuvvui jagis 2000 Sámediggái ja oaččui nama Sámedikki girjerádju. Girjerájus lea dál čalmmus sadji sámediggevisttis Kárášjogas. ¶
Váldomihttomearrin biddjojuvvui ahte Sámedikki girjerádju galgá leat girjerádju mii galgá nannet ja ovddidit girjerádjofálaldaga sámi álbmogii. Dat galgá lea gealboguovddážin sámi girjjálašvuođa ja sámi girjerádjobálvalusa várás, ja hálddašangirjerádju Sámedikki politihkkáriid ja bargiid várás. ¶
Maŋŋágo girjerádju sirdojuvvui Sámediggái sturro vuordámušat girjeráju rollii doaibmat resursan ja gealboguovddážin eará girjerájuide dan dáfus ahte ovddidit sámi girjerádjobálvalusa. Dán rádjai lea girjerádju eanaš dušše bargan beaivválaš girjerádjobargguid nu go ohcan ja oastin, gárvvistit ávdnasiid ja gieđahallat referánsagažaldagaid, dasa lassin ahte vuostáiváldit ja ofelastit gussiid. Girjerájus lea maid veaháš áššemeannudeapmi, ja das lea earret eará ovddasvástádus sámi girjebussiid bušeahttaovddasvástádusa čuovvoleamis. ¶
Ruovttoluottadieđut álbmot- ja fylkkagirjerájuin lea ahte sii vurdet ahte Sámedikki girjerájus galgá leat stuorát rolla go guoská diehtojuohkimii sámi girjjálašvuođa birra ja ráđđeaddimii sámi girjerádjodoaimma birra. ¶
Čoakkáldatovddideapmi ¶
Sámedikki girjerájus galgá leat buoremusat ollistuvvon sámi girjjálašvuođa čoakkáldat ja eará ávdnasat sámegillii ja sámi dilálašvuođaid birra beroškeahttá gielas. Čoakkáldat galgá leat olahahttin ja dovddusin sihke eará girjerájuide ja ovttaskas luoikkaheddjiide. Girjerádju oastá máŋga girjegáhppálaga vai eará girjerájut sáhttet luoikkahit girječoakkáldagaid  luoikama várás iežaset geavaheddjiide – luoikkahanvuorkká. Girjerájus leat ain máŋgga jagi ávdnasat magasiinnas mat eai leat registrerejuvvon. Oažžut olles girjeráju čoakkáldaga olámuddui neahtas lea deaŧalaš go geahččá girjeráju mihttomeriid ja bargamušaid ovddasguvlui, ja dainna ahte addit buori bálvalusa geavaheddjiide. ¶
Girjerádju oažžu ávdnasiid maid Našunálagirjerádju lea geatnegahttojuvvon sáddet. Dása gullet girjjit ja dokumeanttat mat leat almmuhuvvon Norggas mas buot dahje oasit teavsttas lea sámegillii, geahča lága ¶
Čoahkkingirjji čállit: Roy Amundsen  78 siidu 317 siiddus geatnegahttojuvvon lágidemiid birra ( Lov om pliktavlevering). Geatnegasat lágiduvvon girjjit galget vurkejuvvot agibeaivái, ja girjerádju oastá luoikkaheapmái liige gáhppálagaid buot girjjiin maid vuostáiváldá. ¶
Sámediggi lea jagiid mielde ovddidan riikkaidgaskasaš ovttasbarggu. Mis leat sihke politihkkárat ja bargit geat barget árjjalaččat álgoálbmotáššiiguin ja oassálastet čoahkkimiidda eará álgoálbmogiiguin. Dan oktavuođas mii leat ásaheamen hálddašangirjerádjui uhcit čoakkáldaga eará álgoálbmotgirjjálašvuođas. ¶
Hálddašangirjerádju ¶
Sámedikki girjerájus lea ovddasvástádus doaimmahit hálddašangirjeráju Sámedikki bargiid ja politihkkáriid várás. Girjerádju lea deaŧalaš dan barggus ahte gávdnat guoskevaš girjjálašvuođa vai bargiin ja politihkkáriin leat ođđaseamos dieđut iežaset áššesuorggis. Girjerájus lea maid ovddasvástádus das ahte háhkat almmolaš prentosiid nu go Stuorradiggedieđáhusaid, NAČ:aid, ja diŋgot stuorát hivvodagaid dáin dokumeanttain go dárbbašuvvojit. Mii oaidnit ahte dát bálvalus lea hui deaŧalaš, ja dat lea maŋimus jagiid ovdánan ja girjerádju oažžu ollu jearaldagaid bargiin. Girjerádju diŋgo ja registrere girjjálašvuođa maid mielbargit dárbbašit kantuvrraineaset, nu go sátnegirjjiid, láhkačoakkáldagaid ja fágagirjjiid. Sámedikkis leat girječoakkáldagat iešguđet kántorbáikkiin. Dáid girjjiid systematiseren ja registreren ii leat vuoruhuvvon dán rádjai. ¶
Sámi oahpponeavvoguovddáš ¶
Sámi pedagogalaš guovddáža ja oahpponeavvoguovddáža ásaheami válddi sámi oahpahusráđđi vuosttaš gearddi ovdan 1976:s. Girko- ja oahpahusdepartemeanta celkkii 1977:s ahte sii leat vuhtiiváldán ahte Sámi oahpahusráđđi ásahii pedagogalaš bagadanbálvalusa sámi guovlluid várás oahpahusráđi čállingotti oktavuhtii. 1991:s váldojuvvui álgga čielggadit vejolašvuođaid oažžut stáhta ásahit oahpponeavvoguovddáža sámi geavaheddjiid várás. Nammaduvvui lávdegoddi mii galggai čállit raportta sámi oahpponeavvoráhkadeami birra. Lávdegoddi gávnnahii ahte ferte ásahit oahpponeavvoguovddáža ossodahkan Sámi oahpahusráđi čállingoddái. Sámi oahpponeavvoguovddáš ásahuvvui 1994:s. Guovddáš oaččui nationála ovddasvástádusa sámi oahpponeavvuid ráhkadeamis. Guovddáš galggai maiddái juohkit dieđuid sámi oahpponeavvuid birra ja čađahit čájáhus- ja bagadandoaimmaid oahpponeavvuid geavaheddjiid várás. 2000:s sirdojuvvui Sámi oahpahusráđđi Sámediggái. ¶
Sámi oahpponeavvoguovddáža ásaheami rájes otnážii lea oahpponeavvočoakkáldat lassánan. Dát čoakkáldat lea Sámedikki kantuvrras Guovdageainnus. Oahpponeavvočoakkáldagas lea eanaš oahppogirjjit davvisámegillii, julevsámegillii ja lullisámegillii almmuhuvvon Norggas, Ruoŧas ja Suomas mánáidgárddi/ovdaskuvlla, vuođđoskuvlla, joatkkaskuvlla várás, lassin musihkkii, sámi filmmaid luoikkaheapmi NORWACO šiehtadusa vuođul, spillat ja eará. Prošeakta Ovttas-Aktan-Aktesne lea ovddidan oahpponeavvobálvalusa neahtas oahpaheddjiid ja mánáidgárdeoahpaheddjiid várás, ja sii ožžot ávkki Sámedikki girjeráju ja Oahpponeavvoguovddáža čoakkáldagas. Sáhttá earret eará luoikkahit oahpponeavvoguovddážis neahttasiidduid bokte. ¶
Seammás go guovddáža oahpponeavvočoakkáldat lea lassánan, de lea maiddá bagadanbálvalus oahpponeavvuid várás ja oahpponeavvoráhkadeapmi bisuhuvvon. Diehtojuohkin- ja bagadanbálvalus eaktuda máhtolašvuođa oahpponeavvoráhkadeamis ja dan ovdáneami birra mii áiggis áigái dáhpáhuvvá oahppo- ja oahpahussuorggis. Vásáhusat čájehit ahte oahpponeavvoguovddáža bálvalusaid geavaheaddjit leat oahpaheaddjit Norggas, Ruoŧas ja Suomas, studeanttat, eatnašat Sámi allaskuvllas, mánáidgárddit miehtá riikka, Sámedikki bargit ja earát. ¶
2011:s válddii Oahpponeavvoguovddáš atnui seamma girjerádjovuogádaga go dan mii Sámedikki girjerájus lea. Čoakkáldat lea oassin Sámedikki girjerájus BIBSYS girjerádjovuogádagas. Eai leat ásahuvvon virggit oahpponeavvočoakkáldatbarggu oktavuođas, muhto ovtta olbmos lea muhtun muddui ovddasvástádus bargat čoakkáldagain ja vuogádagain. Sámedikki girjerádjui ii leat biddjojuvvon ovddasvástádus dán čoakkáldagas. Dakkár oahpponeavvočoakkáldaga ráhkadeapmi, mii lea vuogas oppalašgeahčastat, čorgat ja álkit olámuttus, gáibida girjerádjofágalaš máhtu ja bagadusa. Dasa lassin lea hui deaŧalaš ahte registreren BIBSYS:ii dahkkojuvvo rivttes láhkai. Sámediggeráđđi oaivvilda danne ahte lea lunddolaš ahte Sámedikki girjerájus lea bajimus ovddasvástádus dán barggus. Mii oaivvildit danne ahte Oahpponeavvoguovddáš ¶
Čoahkkingirjji čállit: Roy Amundsen  79 siidu 317 siiddus galgá šaddat oassin Sámedikki girjerájus, ja ahte juolluduvvojit resurssat bargui čoakkáldagain ja daid bálvalusaid ovddideamis maid oahpponeavvoguovddáš fállá. ¶
Ovttasbargu ¶
Kulturdieđáhusbargui leat boahtán evttohusat ja cealkámušat Romssa fylkkasuohkanis mas čuožžu girjerájuid birra. Romssa fylkkasuohkanis lea sámi girjerádjobálvalus Davvi Álbmogiid Guovddažis Gáivuonas. Dát bálvalus ásahuvvui prošeaktan dan dárbbu vuođul mii bođii ovdan Sámedikki 1995 mannosaš čielggadusas "Sámi girjerádjobálvalus - Sámi sierrabibliotehka/Samisk spesialbibliotek boahtteáiggis ". Bálvalussii gullá earret eará ođasblogga sámi almmuhemiid birra. Sámedikki girjerádju ja Samernas bibliotek Ruoŧas lea addán dieđuid ođđa almmuhemiid birra bloggas. Romssa fylkkasuohkan čállá ahte dán blogga dieđut leat váikkuhan dasa ahte máhttu sámi almmuhemiid birra lea lassánan sihke sámi ja eará guovlluid girjerájuin. Romssa fylkkasuohkan sávvá danne ahte dát bálvalus ovddiduvvo viidáseappot. Sámediggeráđđi doarju dan dannego lea stuorra dárbu girjerájuid gaskkas háhkat dieđuid sámi almmuhemiid birra ja gos daid sáhttá oastit. Mii oaivvildit ahte dát diehtojuohkinbálvalus lea dan mađe bures ásahuvvo ja dovddus birrasis, ahte dan berre viidáseappot ovddidit ja ahte dat dahkkojuvvo lagas ovttasbarggus Sámedikki girjerájuin. ¶
Dain ovttasbargošiehtadusain mat Sámedikkis leat máŋga fylkkain, lea girjerádjoovttasbargu dakkár fáddá mii lea buot ovttasbargošiehtadusain. Sámedikki girjerádju lea ásahan buori ovttasbarggu golmma davimus fylkkagirjerájuin, ja lea juolludan resurssaid dasa ahte lágidit konferánssaid ja girjjálašvuođafestiválaid. Girjerádju lea deaŧalaš gaskkusteaddjin Sámediggái, ja ovttasbargu eará fylkkagirjerájuiguin ja earáiguin lea mielde nannemin girjerádjofágalaš gelbbolašvuođa máhtu ja vásáhusaid lonohallama bokte. ¶
Sámedikki girjerádju lea oassálastán International Indigenous Librarian Forumii. Foruma mihttomearri lea čohkket álgoálbmogiid mat barget girjerájuin digaštallat oktasaš hástalusaid ja lonohallat vásáhusaid. Sámedikki girjerádju ovttasbarggai Samernas bibliotek:ain Ruoŧas ovdalis oassálastima birra forumii, ja oažžut foruma Sápmái. 2011:s lei Sámediggi foruma lágideaddjin Kárášjogas, ja guossit bohte Ođđa Selánddas, Austrálias, Amerihká Ovttastuvvon Stáhtain ja Kanadas. Dán jagi čoahkkanedje iešguđet álgoálbmotgirjerádjobargit Bellinghamii, Amerihká Ovttastuvvon Stáhtain. ¶
Boahttevaš hástalusat ¶
Dát stáhtusválddahus čájeha ahte Sámedikki girjerádju lea jagiid mielde ásahan buori ovttasbarggu sihke fylkkagirjerájuiguin, sámi girjebussiiguin ja riikkaidgaskasaččat. Sámediggeráđđi háliida váldit ovdan daid ovdánanvejolašvuođaid mat leat čuovvovaš bajábealde namuhuvvon surggiin, hálddašangirjerádju ja oahpponeavvoguovddáš. Bargu hálddašangirjerájuin lea ovdánan, ja ollu bargit váldet oktavuođa girjerájuin. Danne sáhttá leat dárbu bidjat resurssaid erenoamážit dasa ahte ovddidit hálddašangirjeráju vai čoakkáldat registrerejuvvo ja buorit bargovuogit ráhkaduvvojit earret eará das mo galgá áimmahuššat Sámedikki iežas almmuhemiid. Dasa lassin lea mihttomearrin registreret dan girjjálašvuođa mii lea iešguđet kántorbáikkiin, vai olles organisašuvdna oažžu ávkki dáid resurssain. ¶
Go guoská oahpponeavvoguovddážii, de mii oaivvildit ahte berre digaštallat sáhttá go ovddidit oahpponeavvoguovddáža bálvalusaid nu ahte dain lea ollu stuorát ávki sámi mánide ja nuoraide. Dás sáhtášii girjerádjofágalaš virgi bargat dainna ahte boktit sámi mánáid ja nuoraid lohkanmiela, ja leat mielde loktemin máhtu sámi girjjálašvuođa ja kultuvrra birra skuvlagirjerájuin ja skuvllain main leat sámi oahpaheaddjit. ¶
Sámediggeráđđi háliida viidáseappot čalmmustahttit čuovvovaš hástalusaid dán čielggadeamis: ¶
 Gaskkustandoaimma ¶
 Girjerádjoovddideami ¶
 Sámi girjerádjodoaimma organiserema ¶
Čoahkkingirjji čállit: Roy Amundsen  80 siidu 317 siiddus ¶
Gaskkustandoaibma ¶
Sámedikki girjeráju stuorámus hástalus dál lea lasihit sámi girjjálašvuođa ja kultuvrra gaskkusteami. Sámi girjebusset ožžot njuolgga juolluduvvon doaibmadoarjaga Sámedikki bušeahta bokte. Nu lea ge Sámedikki rolla girjebussiid ektui juhkkojuvvon guovtti sadjái. Sámediggi sihkkarastá girjebussiid doaimma doarjagiid bokte, ja dasa lassin lea Sámediggi ožžon girjerádjofágalaš gelbbolašvuođa go girjerádju šattai oassin hálddahusas. Danne vurdet sámi guovlluid álbmotgirjerájut, fylkkagirjerájut ja erenoamážit sámi girjebusset ahte dat girjerádjofágalaš gelbbolašvuohta mii Sámedikkis lea, galgá geavahuvvot fágalaš bagadeapmái, diehtojuohkimii ja sámi girjerádjobálvalusaid ovddideapmái. ¶
Sámedikki girjeráju diehtojuohkindoaimma sáhttá juohkit guovtti suorgái. St.dieđ.nr. 23 (2008-2009) dadjá ahte Sámedikki girjerájus lea bajimus ovddasvástádus nannemis ja ovddideamis girjerádjofálaldaga sámi álbmogii. Girjerádju galgá vuosttažettiin bargat dainna ulbmiliin ahte sámi guovlluid sámi girjebussiin ja girjerájuin galgá leat buorre fálaldat sámi álbmogii. Čatnan dihtii oktavuođa gaskal daid ja Sámedikki girjeráju ferte árvvoštallat ásahit sámi girjerádjofierpmádaga mas sáhttá juogadit vásáhusaid ja muitalit guhte guoimmis doaimma birra. Dan láhkai ovddiduvvo girjerádju šaddat čanastahkan ja ráđđeaddin sámi guovlluid girjerájuid ja girjebussiid várás. ¶
Seamma St.dieđ. dadjá ahte ovddeš Kultur- ja girkodepartemeanttas lea ovddasvástádus das ahte sámi perspektiiva fuolahuvvo nationála áŋgiruššamiin girjerádjosuorggis. Sámediggeráđđi oaivvilda ahte Sámediggi galgá bidjat eavttuid sámi girjerádjoovddideapmái, muhto ahte lea riekta ahte maiddá Kulturdepartemeanta váldá ovddasvástádusa go Sámediggi ii sáhte okto váldit dán ovddasvástádusa. Dattetge lea Sámedikki girjerájus diehtojuohkinovddasvástádus das ahte loktet eará girjerájuid máhtu sámi girjjálašvuođa, musihka ja filmma birra. Sámedikki girjerájus lea máilmmi stuorámus sámi girjjálašvuođa čoakkáldat, muhto stuorámus hástalussan lea leamaš dan gaskkustit sihke siskkáldas ja olggobealde geavaheddjiide. Okta dán jagi vuoruhemiin lea háhkat informatiiva neahttasiiddu girjerádjui. Lea maid duohtavuohtan ahte leat hui uhccán bibliotekárat Norggas geain lea gelbbolašvuohta sámi gielas ja kultuvrras. Dán oktavuođas ferte girjerádju lasihit diehtojuohkima dakko bokte ahte oassálastit earret eará girjerádjojođiheaddjičoahkkimiidda iešguđet fylkkain, logaldallat konferánssain, čállit iežas doaimma birra fágabláđiide. ¶
Girjerádjoovddideapmi ¶
Deaŧalaš váikkuhangaskaoapmin girjerájuid sámi girjerádjobálvalusaid ovddideapmái leat doarjagat. Sámedikki bušeahta, kulturdoaibmabijuid vuolde, addojuvvui ovdal doarjja oastit sámi ávdnasiid. Hástalan ja geatnegahttin dihtii girjerájuid eanet dat rievdaduvvui doarjjan ovddidit  ja gaskkustit sámi girjjálašvuođa girjerájuin. Moadde girjeráju leat ohcan dán doarjaga juohke jagi. Sámediggeráđđi oaivvilda ahte berre árvvoštallat rievdadit dán sierra doarjjapoastan bušeahtas girjerádjokapihttala vuolde vai doarjaga mihttomearri boađášii čielgaseappot ovdan. Mii oaivvildit ahte dalle boađášii čielgaseappot ovdan ahte Sámediggi háliida ovddidit girjerájuid sámi girjerádjobálvalusaid. ¶
Sámediggeráđđi oaivvilda ahte Sámedikki girjerádju buorebut ferte čuovvut nationála girjerádjoovdáneami. Lea deaŧalaš ahte álggahuvvo ovttasbargu Nationála girjerájuin fuolahan dihtii ahte sámi perspektiivva váldojuvvo mielde iešguđet áŋgiruššansurggiide nationála girjerádjoovddideamis. ¶
Girjerájuid árbevirolaš doaibman lea leamaš oastit ávdnasiid, vurket ja dahkat čoakkáldaga olahahttin geavaheddjiide. Maŋimus jagiid lea dáhpáhuvvan stuorra ovdáneapmi Norgga girjerájuin. Girjerájut leat eanet deattuhan referánsabarggu ja gaskkusteami, ja váldán atnui ođđaáiggi vuogádagaid dahkan dihtii čoakkáldaga olahahttin neahtas. Čoakkáldagaid digitaliseren, sosiála mediaid geavaheapmi girjeráju bálvalusaid gaskkusteapmái, ja dakkár doahpagat go digitála girjerádju, sávnnjehis girjerádju, e-girjjit leat šaddan oassin árgabeaivvis. ¶
Sámedikki girjerájus lea árvvolaš girjjiid čoakkáldat mii ii leat luoikkaheami várás. Ollu girjjit dán čoakkáldagas eai gávdno eará girjerájuin. Digitaliserema bokte dahkkojuvvojit dát girjjit olahahttin ja logahahttin neahtas máŋgasiidda. Dasa lassin lea girjerájus boares sámi aviissat sihke mikrofilmmas ja preantahámis ja dat berrešedje dahkkojuvvot olahahttin neahtas. Dakkár barggu sáhttá dahkat ovttasbarggus earáiguin nu go Nationála girjerájuin. ¶
Čoahkkingirjji čállit: Roy Amundsen  81 siidu 317 siiddus Sámediggi berre maiddái árvvoštallat álggahit prošeavtta mas digitaliserejuvvojit Sámedikki deaŧaleamos dokumeanttat, sihke boares ja ođđa, vai dát šaddet olahahttin neahtas – čoahkkinbeavdegirjjit, dieđáhusat jna. ¶
Sámi girjerádjodoaimma organiseren ¶
Sámi girjerádjobálvalusa stuorra linnját ja mihttomearit evttohuvvojedje 1995 mannosaš čielggadeamis. Sámediggeráđđi áigu árvvoštallat dárbbu čállit sámi girjerádjodieđáhusa go ollu lea dáhpáhuvvan sámi servodagas dan rájes ja dárbbut leat rievdan dađi mielde go servodat muđui lea rievdan. Girjerádjodieđáhusas sáhttá digaštallat ja árvvoštallat sámi girjerádjodoaimma iešguđet organiserenmálliid. Sáhttá leat miellagiddevaš geahčadit dakkár málle mii gokčá iešguđet sámi giellaguovlluid Norggas. ¶
Sámedikki girjerájus lea ovddasvástádus olles sámi álbmogis ja galgá bálvalit buot sámi giellaguovlluid. “Davviálbmogiid Guovddáš” lea juo ásahan sámi girjerádjobálvalusa Romssa fylkkagirjeráju vuollásažžan. Árran julevsámi guovddážis lea girjerádjodoaibma ja 1990 rájes lea leamas áigumuš ásahit lullisámi gelbbolašvuođaguovddáža Sijti Jarnge:ii. Makkár rolla galgá sámi kulturguovddážiin lea sámi girjerádjobálvalusa ektui, ja makkár rolla galgá Sámedikki girjerájus leat dáid ektui? ¶
Sámediggi lea 2001 rájes hálddašan doarjjaortnega sámi girjebussiid várás ja addá dál njuolggadoarjaga 8 sámi girjebussii. Dasa lassin addit investerendoarjaga ođđa bussiid oastimii. 2012:s mearridii Sámediggi ođđa eavttuid girjebussiid várás. Sámedikki mihttomearri sámi girjebussiiguin lea addit dakkár sámi girjerádjobálvalusaid olles sámi álbmogii ja earáide, mat leat buorit ja maid lea álki olahit. Sámedikkis lea ovddasvástádus sámi girjebussiid čuovvoleamis, ja mii leat ásahan bistevaš ovttasbargočoahkkimiid singuin. ¶
Dát doarjjaortnet ii leat árvvoštallojuvvon. Sámediggeráđđi oaivvilda ahte berre árvvoštallat lea go doarjjaortnet doaibman biddjojuvvon mihttomeari vuođul ja daid eavttuid vuođul mat leat biddjojuvvon sámi girjebussiide. Sáhttá leat dárbu árvvoštallat vejolaš ovttasbarggu/eaiggátvuođa gaskal sámi kulturguovddážiid ja sámi girjebussiid. ¶
Mihttomearri ¶
Sámedikki girjerádju galgá lea girjerádju mii nanne ja ovddida girjerádjobálvalusa sámi álbmogii. Dat galgá leat gelbbolašvuođaguovddáš sámi girjjálašvuođa ja sámi girjerádjobálvalusa várás, ja hálddašangirjerádju Sámedikki politihkkáriid ja bargiid várás. Dasa lassin lea girjerájus ovddasvástádus ovddidit dakkár oahpponeavvočoakkáldaga mas lea oppalašgeahčastat ja mii lea álkit olámuttus. ¶
Sámediggeráđđi deattuha čuovvovaš oassemihttomeriid mat gusket sámi girjerádjoovddideapmái: ¶
 Sámedikki girjerádju galgá lasihit gaskkustandoaimma nu ahte lassána máhttu sámi girjjálašvuođa, ¶
sámi oahpponeavvuid ja sámi kultuvrra birra. ¶
 Sámedikki girjerádju galgá oastit buot sámi girjjálašvuođa, sámi oahpponeavvuid ja eará ávdnasiid ¶
sámegillii ja eará gielaide sámi dilálašvuođaid birra ja dahkat daid olahahttin. ¶
 Sámedikki girjerádju galgá leat čanastahkan ja ráđđeaddin sámi guovlluid girjerájuid ja girjebussiid ¶
várás. ¶
 Sámedikki girjerádju galgá váikkuhit nationála girjerádjoovddideapmái. ¶
Strategiijat ¶
Strategiijat čájehit guđe doaibmabijut galget vuoruhuvvot ovddasguvlui vai girjeráju oassemihttomeriid sáhttá ollašuhttit. ¶
 Galgá leat sámi girjjálašvuođa ja oahpponeavvuid árjjalaš gaskkusteaddjin vai luoikkaheamit ¶
lassánit. ¶
 Bargat dainna ulbmiliin ahte ovddidit sámi mánáid ja nuoraid lohkanmiela, ja ovttasbargat ¶
Čoahkkingirjji čállit: Roy Amundsen  82 siidu 317 siiddus ¶
 Árjjalaččat juohkit dieđuid sámi girjjálašvuođa, musihka ja filmma birra vai eará girjerájuid máhttu ¶
 Bagadit ja juohkit dieđuid sámi oahpponeavvuid birra mánáidgárddiide ja skuvllaide main lea sámi ¶
mánáidgárde- ja skuvlafálaldat ja fállat oahpponeavvuid luoikkaheami. ¶
 Árjjalaččat juohkit dieđuid sámi oahpponeavvuid ja oahpponeavvoráhkadeami birra ja addit ¶
pedagogalaš bagadeami das mo sámi oahpponeavvuid geavahit. ¶
 Ásahit bistevaš gulahallančoahkkimiid sihke girjerájuiguin ja girjebussiiguin sámi guovlluin. ¶
 Ásahit ovttasbarggu Nationála girjerájuin. ¶
 Ásahit ovttasbarggu Sámi lohkanguovddážiin. ¶
 Mis galgá álo leat áigái heivehuvvon čoakkáldat. ¶
 Váikkuhit dasa ahte girjebussiid doaibma ja ásaheapmi jotkojuvvo sámi guovlluin. ¶
 Doaibma buorren diehtogáldun Sámedikki politihkkáriid ja bargiid várás. ¶
III  Jienasteapmi ¶
39 áirasis ledje 35 čoahkis. Dán áššis ii jienastuvvon ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Egil Olli, áššejođiheaddji Aili Keskitalo   Randi A. Skum   Geir Tommy Pedersen  Egil Olli   Aili Keskitalo Vibeke Larsen   Jørn Are Gaski   Laila Susanne Vars  Aili Keskitalo   Jørn Are Gaski Geir Tommy Pedersen   Ann Mari Thomassen   Laila Susanne Vars  Jørn Are Gaski   Silje Karine Muotka Inger Jørstad   Jørn Are Gaski   Egil Olli  Silje Karine Muotka   Ida Marie Bransfjell Ellinor Marie Jåma   Kirsti Guvsám   John Kappfjell  Ida Marie Bransfjell   Geitr Tommy Pedersen   Arthur Johan Tørfoss Jørn Are Gaski  Arthur Johan Tørfoss   Anders Somby jr. Inger Jørstad   Jørn Are Gaski   Ellinor Marita Jåma   Anders Somby jr.   Olaf Eliassen Jørn Are Gaski   Inger Jørstad ¶
Čoahkkingirjji čállit: Roy Amundsen  83 siidu 317 siiddus   Geir Tommy Pedersen  Olaf Eliassen  10  Láilá Susanne Vars Geir Tommy Pedersen   Ann - Mari Thomassen   Inger Jørstad  Láilá Susanne Vars  11  Ronny Wilhelmsen Geir Tommy Pedersen   Silje Karine Muotka   Aili Keskitalo  Ronny Wilhelmsen  12  Egil Olli áššejođiheaddji  13  Inga Lill Sundset  14  Ellinor Marita Jåma  15  Mariann Wollmann Magga  16  Per A Bæhr  17  Heid P. Greiner Haaker  18  Vibeke Larsen  19  Mathis Nilsen Eira  20  Anne Helene Moeng Saari  21  Ellinor Marita Jåma  22  Marianne Balto sadjásaš áššeovddideadji ¶
VI  Sámedikki mearrádus ¶
Sámediggi váldá Sámediggeráđi áigodaga 9.2.-13.5.2013 doaibmadieđáhusa diehtun. ¶
Ášši meannudeapmi loahpahuvvui 03.06.13 dii. 16.30. ¶
Čoahkkingirjji čállit: Roy Amundsen  84 siidu 317 siiddus ¶
Vuođđogiella: Dárogiella ¶
Ášši/Sak   DC 018/13 ¶
Gažaldagat Sámedikkeráđđái Sámedikki čoahkkinortnega § 11 vuođul ¶
Arkiiva ¶
SF- Arkiiváššenr. ¶
Ášši meannudeapmi álggahuvvui 04.06.13 dii. 08.30. ¶
I  Mildosat ¶
Nr  Beaivi Geas/Geasa Namahus ¶
II  Gažaldagat ja vástádusat ¶
Gažaldat 1: Áirras Aili Keskitalo, NSR ¶
Sámedikki jienastuslohku ¶
Gažaldat 2: Áirras Silje Karine Muotka, NSR ¶
Mearrasámi strategiijačoahkkin ¶
Gažaldat 3: Áirras Silje Karine Muotka, NSR ¶
Gažaldagat Nussira birra ¶
Gažaldat 4: Áirras Gunn-Britt Retter, NSR/SáB ¶
Finnmárkkukommišuvdna ¶
Gažaldat 5: Áirras Per A. Bæhr, FL ¶
Oahppofálaldat Sámi joatkkaskuvllain ja Sámi allaskuvllas ¶
Gažaldat 6: Áirras Per A. Bæhr, Johttisámilistu ¶
Boazologu heivehan proseassa ¶
Gažaldat 7: Áirras Randi A. Skum, NSR ¶
Sámedikki ja Romssa suohkana ovttasbargošiehtadus ¶
Gažaldat 8: Áirras Randi A. Skum, NSR ¶
Boazodoallovuoigatvuođa sisdoalu kárten ja láhkanannen ¶
Gažaldat 9: Áirras Ann-Mari Thomassen, NSR ¶
Sámi sisdoallu riikkaidgaskasaš ovttasbarggus Interreg - oasseprográmmas Sápmi 2014 - 2020 ¶
Čoahkkingirjji čállit: Roy Amundsen  85 siidu 317 siiddus ¶
Eará áššit sáddejuvvojit Sámedikkeráđđái čálalaš vástideapmái. ¶
III  Jienasteapmi ¶
39 áirasis ledje 35 čoahkis. Dán áššis ii jienastuvvon ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Mathis Nilsen Eira, čoahkkinjođiheaddji  Aili Keskitalo 1. gažaldat   Vibeke Larsen vástidii   Aili Keskitalo liigegažaldat   Vibeke Larsen vástidii   Silje Karine Muotka 2.gažaldat   Marianne Balto vástidii   Silje Karine Muotka liigegažaldat    Geir Tommy Pedersen  10  Marianne Balto vástidii  11  Silje Karine Muotka 3.gažaldat  12  Vibeke Larsen vástidii  13  Silje Karine Muotka liigegažaldat   14  Anders Somby jr.  15  Geir Tommy Pedersen  16  Vibeke Larsen vástidii  17  Gunn Britt Retter 4.gažaldat  18  Marianne Balto vástidii  19  Gunn Britt Retter liigegažaldat  20  Marianne Balto vástidii  21  Per A. Bæhr 5.gažaldat  22  Marianne Balto vástidii  23  Per A. Bæhr liigegažaldat  24  Gunn Britt Retter  25  Trond Are Anti  26  Marianne Balto vástidii  27  Per A. Bæhr 6.gažaldat  28  Ellinor Marita Jåma vástidii  29  Per A. Bæhr liigegažaldat  30  Ellinor Marita Jåma vástidii  31  Randi A. Skum 7.gažaldat  32  Marianne Balto vástidii  33  Randi A. Skum liigegažaldat  34  Raimo Valle  35  Láilá Susanne Vars   Randi A. Skum ¶
(čoahkkinortnegii)   36  Rolf Johansen  37  Marianne Balto vástidii  38  Randi A. Skum 8.gažaldat ¶
Čoahkkingirjji čállit: Roy Amundsen  86 siidu 317 siiddus ¶
39  Ellinor Marita Jåma vástidii  40  Anders Somby jr.   41  Jarle Jonassen  42  Ellinor Marita Jåma vástidii  43  Ann - Mari Thomassen 9.gažaldat  44  Vibeke Larsen vástidii  45  Ann - Mari Thomassen liigegažaldat  46  Vibeke Larsen vástidii   47  Ann - Mari Thomassen  48  Vibeke Larsen vástidii ¶
Ášši meannudeapmi loahpahuvvui 04.06.13 dii. 09.59. ¶
Čoahkkingirjji čállit: Roy Amundsen  87 siidu 317 siiddus ¶
Ášši/Sak  DC 019/13 ¶
Sámedikki čielggadus Sámedikki barggu birra boazodoalloáššiiguin ¶
Arkiivaáššenr.  11/2498 ¶
Meannudeamit ¶
Politihkalaš dássi Beaivi Áššenr. Sámediggeráđđi 07.05.13 SR 066/13 Sámedikki dievasčoahkkin 3.- 7.06.13 DC 19/13 ¶
Ášši meannudeapmi álggahuvvui gaskavahkku geassemánu 4. b. 2013 dii. 10.35. ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámediggi lea guorahallan sámediggeráđi čilgehusa Sámedikki barggu birra boazodoalloáššiiguin. Čilgehus čuovvu čoahkkingirjji. ¶
Sámedikki čielggadus Sámedikki barggu birra boazodoalloáššiiguin ¶
Álggahus ¶
Stuorradiggi lea meannudan proposišuvnna L 89 (2012-2013) Boazodoallolága rievdadusaid birra (guovllustivrraid heaittiheapmi). Dán láhkaevttohussii ii leat Sámediggi mieđihan (gč ášši 13/13 Ráđđehusa evttohus rievdadit boazodoallolága). Evttohussii mii guoská boazodoallohálddašeami rievdademiide guovllustivrraid heaittiheamis ja válddi sirdimis Fylkkamánnii ii leat Norgga boazosápmelaččaid riikasearvi (NBR) ge miehtan. Dat boazodoalloorohagat mat bukte cealkámuša gulaskuddanevttohussii eai maid leat miehtan evttohussii. Rievdadusevttohus mearkkaša earret eará dan ahte sámi ja boazodoallofágalaš searvan hálddašeamis boazodoalu areálavuođu birra ii leat mielde. ¶
Boazodoalloeiseválddiid mearrádus boazologu geahpedemiid hárrái heivehan dihte boazologu guohtonvuđđui ii leat dahkkojuvvon dakkár vuogi mielde ahte livččii ásahuvvon dohkálaš luohttámuš ja áddejupmi mearrádusaide. Eavttut boazologu heiveheapmái leat boahtán maŋŋit ja leat leamaš eahpečielggasvuođat daid geavaheami ektui. Riikarevišuvdna lea čujuhan ahte:  Leat leamaš eahpečielga stivrensignálat departemeantta beales ekologalaš ceavzi boazologu bagadusa ráhkadeami ja geavaheami oktavuođas. Ii leat ráhkaduvvon láhkaásahus mii livččii addán čielga dáhkádusvuođu boazologu nannemii. Leat leamaš oanehis áigemearit boazodoalloorohagaide ja siiddaide bagadusa čuovvoleami ektui. Váikkuhangaskaomiid ovttastahttin lea leamaš fuotni boazolohkogeahpedemiid ektui. Leat leamaš váilevaš konsultašuvnnat Sámedikkiin. ¶
Boazodoalloeiseválddit maid eai leat ollašuhttán iežaset konsultašuvdnageatnegasvuođa boazodoalloorohagaid ektui ovdal go mearrádusat bajimuš boazologu birra leat dahkkojuvvon. ¶
Boazodoallu vásiha ahte daid guohton- ja resursavuođđu leat eanet ja eanet áitojuvvon eará areálageavaheami bealis. Boazodoalu iešláhki stuorra areálaid geavaheami ektui ja daidda beassama ektui iešguđege jahkeáigodagain ja dálkkádagain dagahit dan ahte ovttas doaibman eará areálageavahemiin lea hui deaŧalaš. Servodat gos olbmot lassánit  ja eanet johtet ja asttuáiggi doaimmat lassánit, ja ođđa ekonomalaš doaimmat lassánit, dagaha dan ahte árbevirolaš boazodoallu šaddá dađistaga garraseappot gilvalit sámi servodaga ja stuorra servodaga sierra osiiguin. ¶
Norgga Ruoŧa boazoguohtonkonvenšuvdna mii čállojuvvui vuollái Norgga ja Ruoŧa gaskka 2009:s buvttii garra duhtameahttunvuođa dain sámečearuin ja boazodoalloorohagain maidda konvenšuvdna erenoamážit guoská. Dat lea dagahan dan ahte Norga ja Ruoŧŧa eai leat dohkkehan konvenšuvnna, ja sámedikkit ovttas SSR:in ja NBR:in leat ožžon bargun bargat dainna viidáseappot ja geahččalit soahpat boazodoallokonvenšuvnna. ¶
Boazodoallohálddašeami rievdadeapmi, boazolohkogeahpedanbarggu meannudeapmi, šiehtadallamat boazoguohtonkonvenšuvnna hárrái ja ságastallamat areálahálddašeami birra hástalit Sámedikki váldit čielgaset rolla barggus boazodoalloáššiiguin. Boazodoallu lea sámi kultuvrra čiehkageađgi. Danne ii sáhte Sámediggi garvit váldimis politihkalaš ovddasvástádusa boazodoalu suodjaleamis ja ovddideamis ealáhussan, ja dasto giella- ja kulturguoddin. Sámediggi ferte dahkat dán ollislaš fágalaš ja politihkalaš árvvoštallamiid vuođul. ¶
Jos Sámediggi galgá bures bargat boazodoalloáššiiguin, de lea deaŧalaš ahte Sámedikkis lea viiddis ovttamielalašvuođa das movt daid áššiiguin bargat. Mearrideaddji deaŧalaš lea maiddái ahte bargu dahkkojuvvo boazodoaluin oktasaš áddejumiin, nu ahte boazodoallu lea ovddastuvvon NBR ja boazodoalloorohagaid bokte. Danne leat Sámediggeráđis leamaš čoahkkimat ja oaiviliid lonuhallan NBR:in dán čilgehusa ráhkadeami oktavuođas. Go viidáseappot galgá hábmet strategiijaid ja konkretiseret doaibmabijuid, lea dárbu doallat lávgadeappo oktavuođa ja ovttasbarggu, erenoamážit boazodoalloorohagaiguin. Dát oktavuohta lea deaŧalaš dasa ahte ovddidit ja ásahit árvvusatnima ja áddejumi Sámedikki ja orohagaid/siiddaid iešguđet rollaide  ja ovddasvástádussii. ¶
Sámediggeráđđi bidjá dán čilgehusas ovdan muhtun árvvoštallamiid das makkár dilli ja hástalusat leat barggus boazodoalloáššiiguin. Čilgehus čujuha háltti ja lagadeami movt Sámediggi bargá boazodoalloáššiiguin. Sámediggeráđđi háliida ahte ságastallan dán čilgehusa birra addá vuođu viidáseappot bargui geasi maŋŋá, ja ahte dat sáhttá buvttihit sierra ášši Sámedikki dievasčoahkkimii. ¶
Dilli ja hástalusat ¶
2.1 Ovddastus ja luohttámuš ¶
Sámediggái biddjojuvvojit eanet ja eanet vuordámušat boazodoalu vuoigatvuođaid ja beroštumiid goziheamis. Sámediggái lassánit gažaldagat dan birra maid Sámediggi sáhttá dahkat sin beroštumiid goziheami ektui. Sámedikkis ja NBR:s lea maŋimuš jagiin leamaš buorre ovttasbargu ollu konkrehta áššiiguin. Dát addá siva jáhkkit ahte Sámediggi lea gártadan alccesis eanet luohttámuša boazodoalus. Jos boazodoallu galgá suodjaluvvot ja ovddiduvvot, de Sámediggái lea hástalussan leat čielggas dan ektui maid lea govttolaš vuordit Sámedikkis. Sámediggi galgá bargat dan ala ahte sihkkarastit ja ovddidit boazodoalu vuođu, ja dat ferte dahkkojuvvot lávga ovttasbargguin ealáhusain. Dasto galgá Sámediggi iešheanalis rollas vuođul ollislaččat gozihit sámi servodatovddideami. Dát mearkkaša dan ahte Sámedikki árvvus atnin ja boazodoalu iešguđege rollat ovddiduvvojit vuogádatlaš, rabas ja čielga gulahallama bokte das movt áššit árvvoštallojuvvojit ja meannuduvvojit. ¶
NBR lea boazodoalu áidna ovddasteaddji organisašuvdna. NBR lea ásahan oktavuođa stáhtalaš eiseválddiiguin. Dát boahtá erenoamáš bures ovdan boazodoallošiehtadallamiid bokte.  Maŋimuš jagiin lea boazodoallošiehtadallamiid oktavuođas leamaš hui ollu sáhka dušše ekonomalaš váikkuhangaskaomiid birra boazodoalus, ja ahte das eai váldojuvvo ovdan eará doaibmabijut ja váikkuhangaskaoamit. Dát lea ¶
Čoahkkingirjji čállit: Roy Amundsen  89 siidu 317 siiddus dáhpáhuvvan bálddalaga dainna go Sámediggi lea eanet ja eanet ožžon váikkuhanfámu rámmaid ja doaibmabijuid hábmemii sámi kultuvrra, giela ja ealáhuspolitihka várás. ¶
Das go NBR lea iešheanalis ja nanus, lea stuorra mearkkašupmi boazodoalu beroštumiid goziheapmái dainna lágiin ahte boazodoallit leat duhtavaččat, seammás go dat dagaha dan ahte olbmot olggobealde boazodoalu atnet boazodoalu eanet árvvus ja čájehit áddejumi dasa. Sámediggái go lea álbmotválljen orgána, lea seammás deaŧalaš ahte lea nana boazodoalloorganisašuvdna mii goziha ja vuortnuha stáhta ja Sámedikki boazodoallopolitihka hábmema ja čuovvoleami oktavuođas. Maŋimuš jagiin lea šaddan nu ahte ferte eanet ja buoret máhttu go galgá duođai nagodit váikkuhit almmolaš mearrádusproseassaide. ¶
Stáhta eiseválddit leat ollu áššiin maŋimuš jagiin leamaš vuostálaga boazodoaluin. Dasa leat sivvan dat mearrádusat mat leat dahkkojuvvon, muhto maiddái váilevaš konsultašuvnnaid geažil. Boazodoallohálddašeami ođđasis organiserema oktavuođas geahnohuvvá sámi ja boazodoallofágalaš searvan hálddašeamis mealgat. Buorre sivva lea jáhkkit ahte dán geažil šaddá stáhtalaš boazodoallohálddašeapmái unnán luohttámuš ja jáhkehahttivuohta fuotnu boazodoalu beales. Dát gáibida ollu boazodoalus go galgá bargat konstruktiivvalaččat iežas geavahanvuoigatvuođaid ja resursaberoštumiid gozihemiin, ja dat hástala Sámedikki čielgaseappot vugiin bargat dáiguin áššečuolmmaiguin ja čuovvolit daid. ¶
2.2 Gelbbolašvuohta ja kapasitehta ¶
Boazodoalloorohagas ja/dahje siidaosiin lea máhttu iežaset geavahusguovlluid birra. Orohagat ja siidaosiid oamasteaddjit dovdet buoremusat iežaset geavahusguovlluid ja sin árvvoštallamat leat áibbas guovddáš vuođđun almmolaš areálahálddašeami árvvoštallamiin ja mearrádusain. Gos ja movt orohagat ja siiddat ovddidit iežaset gelbbolašvuođa geavahusguovllu birra areálaáššiin, váikkuhit dasa makkár almmolaš eiseváldi čuovvola sin beroštumiid relevánta ja buori vuogi mielde. ¶
Orohagain/siiddain lei jagiin 2013/2014 doaibmadoarjjan 10,3 miljon ru boazodoallošiehtadusa bokte gozihan dihte doaimmaidis areálavuođu ja gánnáhahttivuođa ektui. Doaibmadoarjja lea dan muttos ahte ovttage orohagas (earret orohat 16 mas leat 75 siidda) eai leat resurssat bálkáhit olbmuid ollesáigevirggiide. Doaibmadoarjja oktiibuot lea dattetge dan muttos ahte sáhttet gozihit areálavuođu ja gánnáhahttivuođa. Orohagaide/siiddaide lea hástalussan mot organiseret dáid doaibmadoarjagiid geavaheami nu ahte dat attášii buoremus vejolaš kapasitehta bargat konstruktiivvalaččat iežaset areálaáššiiguin. NBR lea dovddahan ahte orohagaide fertešii addit eanet resurssaid bargat areálaáššiiguin. ¶
NBR:s lea maŋimuš jagiin leamaš doaibmadoarjjan 6,1 miljon ru. Dát vuođđoruhtadeapmi addá muhtun eavttuid doaibmat guovddážis bidjamin eavttuid dalle go sihke stáhta ja Sámediggi leat hábmemin ja čuovvoleamen boazodoallopolitihka. NBR lea áigodaga 2013-2018 strategiijaplána evttohusastis bokte guorahallan dárbbu nannet iežas beroštupmiorganisašuvdnan. Sámediggeráđđi doarju evttohusa. Seammás lea álki oaidnit ahte organisašuvnnas man lahtut leat bieđgguid viidát, leat hástalusat resurssaid dáfus čađahit proseassa nugo lea sávaldat. ¶
Sámedikkis lea gelbbolašvuohta ja dihto muddui maid kapasitehta boazodoalu, areálahálddašeami ja almmolaš mearrádusproseassain. Boazodoalloáššit gusket barggolašvuhtii ja ássamii, eana- ja resursavuoigatvuođaide, láhka- ja láhkaásahusovddideapmái, ekonomalaš váikkuhangaskaomiide ja areálahálddašeapmái. Hálddahussii masa gullet stuorra ja viiddis áššesuorggit lea hástalussan eanemus  beaktilit geavahit hálddahuslaš gelbbolašvuođa main lea relevánsa boazodoalloáššiide. ¶
Guovlulaš boazodoallohálddašemiin lea gelbbolašvuohta boazodoalu ja dan hástalusaid birra. Ággan sáhttá leat ahte stáhta boazodoallohálddašeami ođđasis organiseren hástala daid vejolašvuođa bargat fágalaš vuođu alde boazodoaluin. Ođđasis organiseren sáhttá iešalddis dagahit dan ahte šaddet áigodagat goas lea eahpesihkarvuohta ja stáhtalaš boazodoallohálddašeapmi ii nagot dahkat mearrádusaid. Dasto vásihit ahte gelbbolašvuohta eavttuid birra movt bures ovddidit boazodoalu lea gáržžiduvvon fágadepartementii. Dát buktá hástalusa movt áddet oktasaš čuolmmaid ja sivaid, ja dieinna lágiin addá vejolašvuođa bures ovttas bargat stáhtalaš eiseválddiiguin. ¶
Čoahkkingirjji čállit: Roy Amundsen  90 siidu 317 siiddus ¶
2.3 Konsultašuvnnat ja vuostálastinváldi ¶
Sámedikkis lea konsultašuvdnariekti áššiin mat sáhttet váikkuhit boazodollui. Áššiin plána- ja huksenlága mielde gozihuvvo dat dábálaš plánaproseassa bokte ja vuostálastin vejolašvuođa geavaheami bokte. Energiijaáššiin fertejit konsultašuvdnameannudanvuogit stáhtain njuolga biddjojuvvot vuođđun danne go dat eai sáddejuvvo gulaskuddamii konsultašuvdnamearrádusa evttohusa eavttuid mielde jna, nugo dahkkojuvvo areálaplánaáššiid oktavuođas. ¶
Sámedikki vuosttildanváldi guoská areálaplánaide mat garvet dahje eai gozit nu ollu beroštumiid main lea mearkkašupmi sámi kultuvrii dahje ealáhusbargui. Dál lea nu ahte Sámediggi oažžu buot areálaplánaid sámi guovlluin gulaskuddamii, ja Sámedikki hálddahusas lea dál biras- ja areálaáššiid juogus mas leat 5 virggi. Dán juhkosis leat ollu áššit iige dat leat vuolggasajistis biddjojuvvon čoahkkái nu ahte dat sáhtášii meannudit buot boazodoallofágalaš beliid areálaplánain mat leat gulaskuddamis. Orohagaiguin/siiddaiguin maid ii leat mis makkárge hámis gulahallan jeavddalaččat dan birra movt areálaplánat árvvoštallojuvvojit boazodoalu beales. Sivvan dasa leat dat go Sámedikki mielas lea boazodoallohálddašeamis sámi ja boazodoallofágalaš searvamiin guovllustivrraide, leamaš sihke kapasitehta ja buoremus eavttut gozihit boazodoalu areálaberoštumiid. Dát rievdá go guovllustivrrat loahpahuvvojit. Dál lea Sámediggái hástalussan dat mot sáhttit hálddašit vuosttildanváldi areálaplánaáššiin fágalaččat dohkálaš vugiin maiddái boazodoalu areálaberoštumiid ektui. Dát mearkkaša earret eará dan ahte orohagain/siiddain lea dárbu buoridit áddejumi ja dohkkehit dan ahte Sámedikki ollislaš fágalaš ja politihkalaš árvvoštallamat konkrehta áššiin eai vealtameahttumit álohii dávis sin árvvoštallamiidda. Olahan dihte dán ferte Sámedikkis leat sihke dárbbašlaš fágalaš kapasitehta ja ovddideaddji ovttasbargovuogit orohagaiguin. Hástalussan lea váikkuhit dan ahte boazodoalu resursavuođđu gozihuvvo konstruktiiva vuogi mielde, nu ahte buot sámi areálageavaheapmi hálddašuvvošii viiddis ja dássedettolaš vugiin. ¶
Orohagain/siiddain lea álbmotrievtti mielde konsultašuvdnariekti. Dát konsultašuvdnariekti lea norgga rievttis ollašuhttojuvvon stáhtalaš eiseválddiid ektui (gč. konsultašuvdnaáššemeannudanvugiid stáhtalaš eiseválddiid ja Sámedikki gaskka čk. 9), ja danne ii leat dat čađahuvvon gielddalaš eiseválddiid ektui. Sámedikki konsultašuvdnariekti areálaplánain gielddaid guovdu gozihuvvo dan bokte ahte Sámediggi sáhttá vuosttildit plánaid. Vuosttildeapmi gáibida šiehtadallamiid, soabaheami ja ovttamielalašvuođa ovdal go areálaplána sáhttá álggahit. Jos ii leat ovttamielalašvuohta, de sirdojuvvo loahpalaš mearridanváldi Birasgáhttendepartementii, muhto maiddái dat mearrádus geatnegahttá konsultašuvnna. Vuosttildanváldi lea dušše almmolaš váldeorgánain ii ge dat leat priváhta aktevrrain nugo orohagain/siiddain. Danne lea stuorra hástalussan movt orohat/siida sáhttá boahtit duohta konsultašuvdnaproseassaide plánaeiseválddiiguin. Dát lea hui čielga hástalus dalle go guovllustivrrat main lea sámi ja boazodoallofágalaš máhttu heaittihuvvojit. ¶
Vaikko orohagain/siiddain livččii ollesárvosaš konsultašuvdnariekti plánaeiseválddiiguin, de dain lea unnán gelbbolašvuohta ja kapasitehta dán rievtti goziheapmái. Dán hástalusa ferte geahččat kapasitehtahástalusain fárrolaga, ja lea maiddái válddahuvvon dán čilgehusas. Vuođđudus Protect Sápmi, mii ásahuvvui 2012:s, sáhttá hui guhkás buhttet dán váilivuođa. Dat čatnasa dattetge váldoáššis stuorát lihkahallanáššiide ja njuolga gulahallama bokte huksejeddjiiguin ovddabealde váldeproseassaid. Jos dainna lihkostuvvet, de šaddá dan geažil unnit konsultašuvdnadárbu stáhtalaš eiseválddiiguin maŋit dásiin mearrádusproseassas. Konsultašuvdnariektái gullet dattetge maiddái buot mearrádusat maid stáhta boazodoallohálddašeapmi galgá dahkat boazodoallolága mielde. Dat leat earret eará geavahannjuolggadusaid mearrideapmi boazolohkui ja sierra lohpi geavahannjuolggadusain rievdadit johtingeainnu (čatnasa areálaáššiide), guođohanbarttaid ja áiddiid ceggen, mearridit eavttuid gii galgá sáhttit eaiggáduššat bohccuid ja daid eavttuid ollašuhttin, siidaosiid ja rekrutterenosiid dohkkeheapmi ja heaittiheapmi, boazomearkkaid dohkkeheapmi, doarjja siidaoasis orohatkássii, boazodoallofoandda njuolggadusaid dohkkeheapmi siidda várás ja gieldit stuorát lágidemiid mat hehttejit boazodoalu. Dát lea várra ođas fylkkamánnii, mii sáhttá buktit viehka stuorra hástalusaid go galgá sihkkarastit mearrádusaid proseassuála legitimitehta. ¶
Mihttomearri ja bargu ¶
Bajimuš mihttomearri Sámedikki bargui boazodoalloáššiiguin lea ahte buorebut gozihit boazodoalu vuđđosa ealáhussan ja kultuvran. ¶
Čoahkkingirjji čállit: Roy Amundsen  91 siidu 317 siiddus ¶
Sámedikki politihkas ja barggus jos galgá juksat dákkár mihttomearri berre leat čuovvovaš lagadeapmi: ¶
Sámedikki bargu boazodoalloáššiiguin galgá ovddiduvvot oktasaš áddejumiin NBR:in ja boazodoalloorohagaiguin. ¶
Dán čilgehusbarggu oktavuođas lea sámediggeráđis leamaš čoahkkin ja oktavuohta NBR:in. Dán lágan ovttasbargu ferte fievrriduvvot viidáseappot čuovvovaš barggus dáinna čilgehusain. Sámediggeráđis eai leat leamaš sierra čoahkkimat orohagaiguin čilgehusa ráhkadeami oktavuođas, muhto min árvvoštallama mielde lea vealtameahttun deaŧalaš doallat dán lágan čoahkkimiid čuovvoleami oktavuođas. Dát lagadeapmi Sámedikki bargui boazodoalloáššiiguin bidjá vuođđun ahte Sámediggi ii sáhte váldit čielgaseappo rolla barggus boazodoalloáššiiguin jos dat ii dahkkojuvvo ovttasbargguin ja oktasaš áddejumiin NBR:in ja boazodoalloorohagaiguin. ¶
Sámedikki dievasčoahkkin lea áššis SP 13/13 dadjan ahte: . Sámediggeráđđi ja NBR leat juo cuoŋománus 2011 soahpan mandáhta dán lágan čielggadusa várás. Sámediggeráđi áigumuš lea nammadit dán lágan lávdegotti ovdal geasi, gulahallamiid bokte NBR:in. ¶
Sámediggi galgá ovttasbarggu oktavuođas váikkuhit dan ahte NBR ja boazodoalloorohagat nannejuvvojit ja ožžot fágamáhtu barggusteaset boazodoalu vuoigatvuođaid ja beroštumiid gozihettiin. ¶
NBR lea ieš dovddahan ahte dain lea dárbu nanosmuvvat boazodoalu beroštupmiorganisašuvdnan. Sámediggeráđđi lea ráhkkanan, ohcama mielde, juolludit prošeaktaruđaid NBR:ii dán lágan organisašuvdnaovddidanprosessii. ¶
Sámediggi lea juolludan vuođđodoarjaga Vuođđudussii Protect Sápmi mii galgá sáhttit addit fágalaš veahki sámi vuoigatvuođaoamasteddjiide go deaivvadit aktevrraiguin mat plánejit areálalihkahallamiid. Sámediggeráđi mielas lea deaŧalaš ahte Vuođđudus Protect lihkostuvvá bargguin ja oččošii ain ekonomalaš doarjaga. ¶
Boazodoalloorohagain lea guovddáš oktiiordnenrolla siiddaid gaskka, erenoamážit areálaáššiin. Sámediggeráđđi lea maŋŋá gulahallama NBR:in ja orohagaiguin gearggus váikkuhit dan ahte dát oktiiordnen- ja beroštupmiovddastusrolla nannejuvvo. Sámediggeráđi árvvoštallama mielde lea miellagiddevaš jos dán oktavuođas sáhtášii árvvoštallat regionála foruma/ráđi/resursaguovddážiid dahje sullasaččaid hábmema nu ahte NBR báikkálaš searvvit ja boazodoalloguovlluid orohagat sáhtášedje oktiiordnet resurssaid ja doaibmat deaivvadanbáikin Sámedikkiin ja eará servodatberošteddjiiguin. ¶
Boazodoallu beassá ollu gullat dan birra ahte dat ii leat ekologalaččat ceavzilis ealáhus. Ii leat kártejuvvon makkár dilli das lea ekonomalaš ja kultuvrralaš ceavzilvuođa ektui. Almmolaš ságastallan boazodoalu birra jorrá hui ollu dan birra ahte boazodoallu ieš ii leat meroštallan iežas ceavzilvuođa. Sáhttet leat buorit sivat manne árvvoštallat addit doarjaga boazodoalu iežas kártenprošeavttaide ceavzilvuođa hárrái sierra boazodoalloorohagain. ¶
Sámediggi nanne iežas gelbbolašvuođa ja kapasitehta barggus boazodoalloáššiiguin ¶
Sámediggeráđđi lea gearggus hálddahuslaččat nannet ja konsolideret barggu boazodoallo- ja areálaáššiiguin. Dát ferte earret eará čuovvoluvvot sámedikki bušeahta bokte. Dainna lágiin nannen sáhttá váikkuhit sihke boazodoalu resursavuđđosa konstruktiivvalaččat goziheami, ja buot sámi areálageavaheami govdadeappot ja dássedettolaččat hálddašeami. ¶
Jos Sámedikki barggu hálddahusas nannen ja konsolideren boazodoalloáššiiguin sáhtášii addit buriid bohtosiid, de eaktuda dat dan ahte boazodoalloorohagat konkrehta áššiin árjjalaččat buktet iežaset oainnuid Sámediggái. Maid birra ja movt dan sáhttá dahkat háliida sámediggeráđđi guorahallat NBR:in ja boazodoalloorohagaiguin. ¶
Čoahkkingirjji čállit: Roy Amundsen  92 siidu 317 siiddus Stuorát areáladuohtadanáššiin sáhttet šaddat ságastallamat dan birra ahte dagahit go lihkahallamat dan ahte boazodoallu manahivččii joatkinvejolašvuođa. Jos nu šattaš, de sáhttá lihkahallama biehttalit olmmošvuoigatvuođalága mielde ja ON konvenšuvnna siviila ja politihkalaš vuoigatvuođaid hárrái 27. artihkkala  mielde. Jos galggašii čielgaseappot sáhttit dahkat oainnu dán lágan áššiide, de sáhttá leat áigeguovdil oažžut olggobealde fágalaš árvvoštallama 1-3 konkrehta huksendoaibmabijuide, mat árvvoštallojuvvojit SP 27. artihkkala geatnegasvuođaid mielde. ¶
Boazodoallu lea deaŧalaš barggu ja árvoháhkama oktavuođas sámi servodagas. Sámediggeráđđi áigu árvvoštallat dahkat govdadeappot analysaid ealáhusa ekonomiija birra, ja dasto makkár riekkisváikkuhusat ja ovddidanvejolašvuohta das lea. ¶
Sámediggi nanne barggu stáhta guovdu boazodoalu rámmaeavttuid ektui ¶
Eanadoallo- ja biebmodepartemeanta dat eanaš lea hábmen boazodoalu rámmaeavttuid almmá duohta konsultašuvnnaid NBR:in ja Sámedikkiin. Sámediggeráđđi áigu bargat dan ala ahte Sámediggi ovddasguvlui čielgaseappot dovddaha Eanadoallo- ja biebmodepartementii ahte man birra galgá konsulterejuvvot ja movt dat čađahuvvojit buriin jáhkuin dan ektui ahte mihttomearrin lea soabadit. Sámediggeráđđi áigu maiddái lagabuidda árvvoštallat movt Sámediggi galggašii vuoruhit árvalus- ja áicirolla boazodoallošiehtadallamiin. ¶
Boazodoalus lea oktavuohta eará fágadepartemeanttaide, Birasgáhttendepartemeanttas lea ovddasvástádus boraspiriin, suodjalan- ja areálahálddašeamis, Oljo- ja energiijadepartemeanttas lea ovddasvástádus energiijahuksemiin, Ealáhus- ja gávpedepartemeanttas lea ovddasvástádus ealáhusovddideamis ja Finánsadepartemeanttas lea ovddasvástádus vearro- ja divatpolitihkas. Sámediggeráđi oaivila mielde ferte bargat dan ala vai boazodoallopolitihkas šattašii buoret ovttasbargu dáid gaskka. ¶
Konsultašuvnnain proposišuvnna 127 L (2012–2013) Endringar i jordlova (rievdadusat eanalágas) birra sohpe Eanadoallo- ja biebmodepartemeanta ja Sámediggi ahte proposišuvnnas boađášii ovdan ahte johtilit álggahuvvo sierra proseassa sihkkarastin dihte boazodollui vejolašvuođa geavahit eanajuohkinduopmostuolu. Láhkamearrádusat geavahusortnegiid ja riektidili nannema birra boazodoalu siskkobealde, ja doaibmabijut mat sihkkarastet dan ahte eanajuohkinduopmostuolus lea dárbbašlaš gelbbolašvuohta sámi riekteáddejumis, boares vieruin ja kultuvrras galget árvvoštallojuvvot fárrolaga. Deaŧalaš lea oažžut johtui jierpmálaš proseassaid maid bokte čielggadit siskkáldas soahpameahttunvuođaid geavahusvuoigatvuođaid ektui boazodoalus. Dát buktá fas stuorát einnostan vejolašvuođa areálaresurssaid ektui ja šattašii álkit konstruktiivvalaččat gulahallat areálaplánaid birra. Sámediggeráđđi áigu bargat dan ala ahte dán lágan proseassa álggahuvvo jođánit. ¶
III  Jienasteapmi ¶
39 áirasis ledje 35 čoahkis. Dán áššis ii jienastuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Ellinor Marita Jåma, saksordfører     2  Mariann Wollmann Magga    3  John Kappfjell    4  Mathis Nilsen Eira    5  Raimo Valle    6  Inga-Lill Sundset    7  Per Andersen Bæhr ¶
Čoahkkingirjji čállit: Roy Amundsen  93 siidu 317 siiddus   8  Jarle Jonassen    9  Randi A. Skum  10  Olaf Eliassen  11  Toril Bakken Kåven Randi A. Skum   Mariann Wollmann Magga   Ronny Wilhelmsen  Toril Bakken Kåven  12  Ragnhild Melleby Aslaksen  13  Anders Somby jr.  14  Egil Olli   Ellinor Marita Jåma, áššejođiheaddji ¶
VI  Sámedikki mearrádus ¶
Sámediggi lea guorahallan sámediggeráđi čilgehusa Sámedikki barggu birra boazodoalloáššiiguin. Čilgehus čuovvu čoahkkingirjji. ¶
Sámedikki čielggadus Sámedikki barggu birra boazodoalloáššiiguin ¶
Álggahus ¶
Stuorradiggi lea meannudan proposišuvnna L 89 (2012-2013) Boazodoallolága rievdadusaid birra (guovllustivrraid heaittiheapmi). Dán láhkaevttohussii ii leat Sámediggi mieđihan (gč ášši 13/13 Ráđđehusa evttohus rievdadit boazodoallolága). Evttohussii mii guoská boazodoallohálddašeami rievdademiide guovllustivrraid heaittiheamis ja válddi sirdimis Fylkkamánnii ii leat Norgga boazosápmelaččaid riikasearvi (NBR) ge miehtan. Dat boazodoalloorohagat mat bukte cealkámuša gulaskuddanevttohussii eai maid leat miehtan evttohussii. Rievdadusevttohus mearkkaša earret eará dan ahte sámi ja boazodoallofágalaš searvan hálddašeamis boazodoalu areálavuođu birra ii leat mielde. ¶
Boazodoalloeiseválddiid mearrádus boazologu geahpedemiid hárrái heivehan dihte boazologu guohtonvuđđui ii leat dahkkojuvvon dakkár vuogi mielde ahte livččii ásahuvvon dohkálaš luohttámuš ja áddejupmi mearrádusaide. Eavttut boazologu heiveheapmái leat boahtán maŋŋit ja leat leamaš eahpečielggasvuođat daid geavaheami ektui. Riikarevišuvdna lea čujuhan ahte:  Leat leamaš eahpečielga stivrensignálat departemeantta beales ekologalaš ceavzi boazologu bagadusa ráhkadeami ja geavaheami oktavuođas. Ii leat ráhkaduvvon láhkaásahus mii livččii addán čielga dáhkádusvuođu boazologu nannemii. Leat leamaš oanehis áigemearit boazodoalloorohagaide ja siiddaide bagadusa čuovvoleami ektui. Váikkuhangaskaomiid ovttastahttin lea leamaš fuotni boazolohkogeahpedemiid ektui. Leat leamaš váilevaš konsultašuvnnat Sámedikkiin. ¶
Boazodoalloeiseválddit maid eai leat ollašuhttán iežaset konsultašuvdnageatnegasvuođa boazodoalloorohagaid ektui ovdal go mearrádusat bajimuš boazologu birra leat dahkkojuvvon. ¶
Boazodoallu vásiha ahte daid guohton- ja resursavuođđu leat eanet ja eanet áitojuvvon eará areálageavaheami bealis. Boazodoalu iešláhki stuorra areálaid geavaheami ektui ja daidda beassama ektui iešguđege jahkeáigodagain ja dálkkádagain dagahit dan ahte ovttas doaibman eará areálageavahemiin lea hui deaŧalaš. Servodat gos olbmot lassánit  ja eanet johtet ja asttuáiggi doaimmat lassánit, ja ođđa ekonomalaš doaimmat lassánit, dagaha dan ahte árbevirolaš boazodoallu šaddá dađistaga garraseappot gilvalit sámi servodaga ja stuorra servodaga sierra osiiguin. ¶
Norgga Ruoŧa boazoguohtonkonvenšuvdna mii čállojuvvui vuollái Norgga ja Ruoŧa gaskka 2009:s buvttii garra duhtameahttunvuođa dain sámečearuin ja boazodoalloorohagain maidda konvenšuvdna erenoamážit guoská. Dat lea dagahan dan ahte Norga ja Ruoŧŧa eai leat dohkkehan konvenšuvnna, ja sámedikkit ovttas ¶
Čoahkkingirjji čállit: Roy Amundsen  94 siidu 317 siiddus SSR:in ja NBR:in leat ožžon bargun bargat dainna viidáseappot ja geahččalit soahpat boazodoallokonvenšuvnna. ¶
Boazodoallohálddašeami rievdadeapmi, boazolohkogeahpedanbarggu meannudeapmi, šiehtadallamat boazoguohtonkonvenšuvnna hárrái ja ságastallamat areálahálddašeami birra hástalit Sámedikki váldit čielgaset rolla barggus boazodoalloáššiiguin. Boazodoallu lea sámi kultuvrra čiehkageađgi. Danne ii sáhte Sámediggi garvit váldimis politihkalaš ovddasvástádusa boazodoalu suodjaleamis ja ovddideamis ealáhussan, ja dasto giella- ja kulturguoddin. Sámediggi ferte dahkat dán ollislaš fágalaš ja politihkalaš árvvoštallamiid vuođul. ¶
Jos Sámediggi galgá bures bargat boazodoalloáššiiguin, de lea deaŧalaš ahte Sámedikkis lea viiddis ovttamielalašvuođa das movt daid áššiiguin bargat. Mearrideaddji deaŧalaš lea maiddái ahte bargu dahkkojuvvo boazodoaluin oktasaš áddejumiin, nu ahte boazodoallu lea ovddastuvvon NBR ja boazodoalloorohagaid bokte. Danne leat Sámediggeráđis leamaš čoahkkimat ja oaiviliid lonuhallan NBR:in dán čilgehusa ráhkadeami oktavuođas. Go viidáseappot galgá hábmet strategiijaid ja konkretiseret doaibmabijuid, lea dárbu doallat lávgadeappo oktavuođa ja ovttasbarggu, erenoamážit boazodoalloorohagaiguin. Dát oktavuohta lea deaŧalaš dasa ahte ovddidit ja ásahit árvvusatnima ja áddejumi Sámedikki ja orohagaid/siiddaid iešguđet rollaide  ja ovddasvástádussii. ¶
Sámediggeráđđi bidjá dán čilgehusas ovdan muhtun árvvoštallamiid das makkár dilli ja hástalusat leat barggus boazodoalloáššiiguin. Čilgehus čujuha háltti ja lagadeami movt Sámediggi bargá boazodoalloáššiiguin. Sámediggeráđđi háliida ahte ságastallan dán čilgehusa birra addá vuođu viidáseappot bargui geasi maŋŋá, ja ahte dat sáhttá buvttihit sierra ášši Sámedikki dievasčoahkkimii. ¶
Dilli ja hástalusat ¶
2.1 Ovddastus ja luohttámuš ¶
Sámediggái biddjojuvvojit eanet ja eanet vuordámušat boazodoalu vuoigatvuođaid ja beroštumiid goziheamis. Sámediggái lassánit gažaldagat dan birra maid Sámediggi sáhttá dahkat sin beroštumiid goziheami ektui. Sámedikkis ja NBR:s lea maŋimuš jagiin leamaš buorre ovttasbargu ollu konkrehta áššiiguin. Dát addá siva jáhkkit ahte Sámediggi lea gártadan alccesis eanet luohttámuša boazodoalus. Jos boazodoallu galgá suodjaluvvot ja ovddiduvvot, de Sámediggái lea hástalussan leat čielggas dan ektui maid lea govttolaš vuordit Sámedikkis. Sámediggi galgá bargat dan ala ahte sihkkarastit ja ovddidit boazodoalu vuođu, ja dat ferte dahkkojuvvot lávga ovttasbargguin ealáhusain. Dasto galgá Sámediggi iešheanalis rollas vuođul ollislaččat gozihit sámi servodatovddideami. Dát mearkkaša dan ahte Sámedikki árvvus atnin ja boazodoalu iešguđege rollat ovddiduvvojit vuogádatlaš, rabas ja čielga gulahallama bokte das movt áššit árvvoštallojuvvojit ja meannuduvvojit. ¶
NBR lea boazodoalu áidna ovddasteaddji organisašuvdna. NBR lea ásahan oktavuođa stáhtalaš eiseválddiiguin. Dát boahtá erenoamáš bures ovdan boazodoallošiehtadallamiid bokte.  Maŋimuš jagiin lea boazodoallošiehtadallamiid oktavuođas leamaš hui ollu sáhka dušše ekonomalaš váikkuhangaskaomiid birra boazodoalus, ja ahte das eai váldojuvvo ovdan eará doaibmabijut ja váikkuhangaskaoamit. Dát lea dáhpáhuvvan bálddalaga dainna go Sámediggi lea eanet ja eanet ožžon váikkuhanfámu rámmaid ja doaibmabijuid hábmemii sámi kultuvrra, giela ja ealáhuspolitihka várás. ¶
Das go NBR lea iešheanalis ja nanus, lea stuorra mearkkašupmi boazodoalu beroštumiid goziheapmái dainna lágiin ahte boazodoallit leat duhtavaččat, seammás go dat dagaha dan ahte olbmot olggobealde boazodoalu atnet boazodoalu eanet árvvus ja čájehit áddejumi dasa. Sámediggái go lea álbmotválljen orgána, lea seammás deaŧalaš ahte lea nana boazodoalloorganisašuvdna mii goziha ja vuortnuha stáhta ja Sámedikki boazodoallopolitihka hábmema ja čuovvoleami oktavuođas. Maŋimuš jagiin lea šaddan nu ahte ferte eanet ja buoret máhttu go galgá duođai nagodit váikkuhit almmolaš mearrádusproseassaide. ¶
Stáhta eiseválddit leat ollu áššiin maŋimuš jagiin leamaš vuostálaga boazodoaluin. Dasa leat sivvan dat mearrádusat mat leat dahkkojuvvon, muhto maiddái váilevaš konsultašuvnnaid geažil. Boazodoallohálddašeami ođđasis organiserema oktavuođas geahnohuvvá sámi ja boazodoallofágalaš searvan hálddašeamis mealgat. Buorre sivva lea jáhkkit ahte dán geažil šaddá stáhtalaš ¶
Čoahkkingirjji čállit: Roy Amundsen  95 siidu 317 siiddus boazodoallohálddašeapmái unnán luohttámuš ja jáhkehahttivuohta fuotnu boazodoalu beales. Dát gáibida ollu boazodoalus go galgá bargat konstruktiivvalaččat iežas geavahanvuoigatvuođaid ja resursaberoštumiid gozihemiin, ja dat hástala Sámedikki čielgaseappot vugiin bargat dáiguin áššečuolmmaiguin ja čuovvolit daid. ¶
2.2 Gelbbolašvuohta ja kapasitehta ¶
Boazodoalloorohagas ja/dahje siidaosiin lea máhttu iežaset geavahusguovlluid birra. Orohagat ja siidaosiid oamasteaddjit dovdet buoremusat iežaset geavahusguovlluid ja sin árvvoštallamat leat áibbas guovddáš vuođđun almmolaš areálahálddašeami árvvoštallamiin ja mearrádusain. Gos ja movt orohagat ja siiddat ovddidit iežaset gelbbolašvuođa geavahusguovllu birra areálaáššiin, váikkuhit dasa makkár almmolaš eiseváldi čuovvola sin beroštumiid relevánta ja buori vuogi mielde. ¶
Orohagain/siiddain lei jagiin 2013/2014 doaibmadoarjjan 10,3 miljon ru boazodoallošiehtadusa bokte gozihan dihte doaimmaidis areálavuođu ja gánnáhahttivuođa ektui. Doaibmadoarjja lea dan muttos ahte ovttage orohagas (earret orohat 16 mas leat 75 siidda) eai leat resurssat bálkáhit olbmuid ollesáigevirggiide. Doaibmadoarjja oktiibuot lea dattetge dan muttos ahte sáhttet gozihit areálavuođu ja gánnáhahttivuođa. Orohagaide/siiddaide lea hástalussan mot organiseret dáid doaibmadoarjagiid geavaheami nu ahte dat attášii buoremus vejolaš kapasitehta bargat konstruktiivvalaččat iežaset areálaáššiiguin. NBR lea dovddahan ahte orohagaide fertešii addit eanet resurssaid bargat areálaáššiiguin. ¶
NBR:s lea maŋimuš jagiin leamaš doaibmadoarjjan 6,1 miljon ru. Dát vuođđoruhtadeapmi addá muhtun eavttuid doaibmat guovddážis bidjamin eavttuid dalle go sihke stáhta ja Sámediggi leat hábmemin ja čuovvoleamen boazodoallopolitihka. NBR lea áigodaga 2013-2018 strategiijaplána evttohusastis bokte guorahallan dárbbu nannet iežas beroštupmiorganisašuvdnan. Sámediggeráđđi doarju evttohusa. Seammás lea álki oaidnit ahte organisašuvnnas man lahtut leat bieđgguid viidát, leat hástalusat resurssaid dáfus čađahit proseassa nugo lea sávaldat. ¶
Sámedikkis lea gelbbolašvuohta ja dihto muddui maid kapasitehta boazodoalu, areálahálddašeami ja almmolaš mearrádusproseassain. Boazodoalloáššit gusket barggolašvuhtii ja ássamii, eana- ja resursavuoigatvuođaide, láhka- ja láhkaásahusovddideapmái, ekonomalaš váikkuhangaskaomiide ja areálahálddašeapmái. Hálddahussii masa gullet stuorra ja viiddis áššesuorggit lea hástalussan eanemus  beaktilit geavahit hálddahuslaš gelbbolašvuođa main lea relevánsa boazodoalloáššiide. ¶
Guovlulaš boazodoallohálddašemiin lea gelbbolašvuohta boazodoalu ja dan hástalusaid birra. Ággan sáhttá leat ahte stáhta boazodoallohálddašeami ođđasis organiseren hástala daid vejolašvuođa bargat fágalaš vuođu alde boazodoaluin. Ođđasis organiseren sáhttá iešalddis dagahit dan ahte šaddet áigodagat goas lea eahpesihkarvuohta ja stáhtalaš boazodoallohálddašeapmi ii nagot dahkat mearrádusaid. Dasto vásihit ahte gelbbolašvuohta eavttuid birra movt bures ovddidit boazodoalu lea gáržžiduvvon fágadepartementii. Dát buktá hástalusa movt áddet oktasaš čuolmmaid ja sivaid, ja dieinna lágiin addá vejolašvuođa bures ovttas bargat stáhtalaš eiseválddiiguin. ¶
2.3 Konsultašuvnnat ja vuostálastinváldi ¶
Sámedikkis lea konsultašuvdnariekti áššiin mat sáhttet váikkuhit boazodollui. Áššiin plána- ja huksenlága mielde gozihuvvo dat dábálaš plánaproseassa bokte ja vuostálastin vejolašvuođa geavaheami bokte. Energiijaáššiin fertejit konsultašuvdnameannudanvuogit stáhtain njuolga biddjojuvvot vuođđun danne go dat eai sáddejuvvo gulaskuddamii konsultašuvdnamearrádusa evttohusa eavttuid mielde jna, nugo dahkkojuvvo areálaplánaáššiid oktavuođas. ¶
Sámedikki vuosttildanváldi guoská areálaplánaide mat garvet dahje eai gozit nu ollu beroštumiid main lea mearkkašupmi sámi kultuvrii dahje ealáhusbargui. Dál lea nu ahte Sámediggi oažžu buot areálaplánaid sámi guovlluin gulaskuddamii, ja Sámedikki hálddahusas lea dál biras- ja areálaáššiid juogus mas leat 5 virggi. Dán juhkosis leat ollu áššit iige dat leat vuolggasajistis biddjojuvvon čoahkkái nu ahte dat sáhtášii meannudit buot boazodoallofágalaš beliid areálaplánain mat leat gulaskuddamis. Orohagaiguin/siiddaiguin maid ii leat mis makkárge hámis gulahallan jeavddalaččat dan birra movt areálaplánat árvvoštallojuvvojit boazodoalu beales. Sivvan dasa leat dat go Sámedikki mielas lea boazodoallohálddašeamis sámi ja boazodoallofágalaš searvamiin guovllustivrraide, leamaš sihke kapasitehta ja buoremus eavttut gozihit ¶
Čoahkkingirjji čállit: Roy Amundsen  96 siidu 317 siiddus boazodoalu areálaberoštumiid. Dát rievdá go guovllustivrrat loahpahuvvojit. Dál lea Sámediggái hástalussan dat mot sáhttit hálddašit vuosttildanváldi areálaplánaáššiin fágalaččat dohkálaš vugiin maiddái boazodoalu areálaberoštumiid ektui. Dát mearkkaša earret eará dan ahte orohagain/siiddain lea dárbu buoridit áddejumi ja dohkkehit dan ahte Sámedikki ollislaš fágalaš ja politihkalaš árvvoštallamat konkrehta áššiin eai vealtameahttumit álohii dávis sin árvvoštallamiidda. Olahan dihte dán ferte Sámedikkis leat sihke dárbbašlaš fágalaš kapasitehta ja ovddideaddji ovttasbargovuogit orohagaiguin. Hástalussan lea váikkuhit dan ahte boazodoalu resursavuođđu gozihuvvo konstruktiiva vuogi mielde, nu ahte buot sámi areálageavaheapmi hálddašuvvošii viiddis ja dássedettolaš vugiin. ¶
Orohagain/siiddain lea álbmotrievtti mielde konsultašuvdnariekti. Dát konsultašuvdnariekti lea norgga rievttis ollašuhttojuvvon stáhtalaš eiseválddiid ektui (gč. konsultašuvdnaáššemeannudanvugiid stáhtalaš eiseválddiid ja Sámedikki gaskka čk. 9), ja danne ii leat dat čađahuvvon gielddalaš eiseválddiid ektui. Sámedikki konsultašuvdnariekti areálaplánain gielddaid guovdu gozihuvvo dan bokte ahte Sámediggi sáhttá vuosttildit plánaid. Vuosttildeapmi gáibida šiehtadallamiid, soabaheami ja ovttamielalašvuođa ovdal go areálaplána sáhttá álggahit. Jos ii leat ovttamielalašvuohta, de sirdojuvvo loahpalaš mearridanváldi Birasgáhttendepartementii, muhto maiddái dat mearrádus geatnegahttá konsultašuvnna. Vuosttildanváldi lea dušše almmolaš váldeorgánain ii ge dat leat priváhta aktevrrain nugo orohagain/siiddain. Danne lea stuorra hástalussan movt orohat/siida sáhttá boahtit duohta konsultašuvdnaproseassaide plánaeiseválddiiguin. Dát lea hui čielga hástalus dalle go guovllustivrrat main lea sámi ja boazodoallofágalaš máhttu heaittihuvvojit. ¶
Vaikko orohagain/siiddain livččii ollesárvosaš konsultašuvdnariekti plánaeiseválddiiguin, de dain lea unnán gelbbolašvuohta ja kapasitehta dán rievtti goziheapmái. Dán hástalusa ferte geahččat kapasitehtahástalusain fárrolaga, ja lea maiddái válddahuvvon dán čilgehusas. Vuođđudus Protect Sápmi, mii ásahuvvui 2012:s, sáhttá hui guhkás buhttet dán váilivuođa. Dat čatnasa dattetge váldoáššis stuorát lihkahallanáššiide ja njuolga gulahallama bokte huksejeddjiiguin ovddabealde váldeproseassaid. Jos dainna lihkostuvvet, de šaddá dan geažil unnit konsultašuvdnadárbu stáhtalaš eiseválddiiguin maŋit dásiin mearrádusproseassas. Konsultašuvdnariektái gullet dattetge maiddái buot mearrádusat maid stáhta boazodoallohálddašeapmi galgá dahkat boazodoallolága mielde. Dat leat earret eará geavahannjuolggadusaid mearrideapmi boazolohkui ja sierra lohpi geavahannjuolggadusain rievdadit johtingeainnu (čatnasa areálaáššiide), guođohanbarttaid ja áiddiid ceggen, mearridit eavttuid gii galgá sáhttit eaiggáduššat bohccuid ja daid eavttuid ollašuhttin, siidaosiid ja rekrutterenosiid dohkkeheapmi ja heaittiheapmi, boazomearkkaid dohkkeheapmi, doarjja siidaoasis orohatkássii, boazodoallofoandda njuolggadusaid dohkkeheapmi siidda várás ja gieldit stuorát lágidemiid mat hehttejit boazodoalu. Dát lea várra ođas fylkkamánnii, mii sáhttá buktit viehka stuorra hástalusaid go galgá sihkkarastit mearrádusaid proseassuála legitimitehta. ¶
Mihttomearri ja bargu ¶
Bajimuš mihttomearri Sámedikki bargui boazodoalloáššiiguin lea ahte buorebut gozihit boazodoalu vuđđosa ealáhussan ja kultuvran. ¶
Sámedikki politihkas ja barggus jos galgá juksat dákkár mihttomearri berre leat čuovvovaš lagadeapmi: ¶
Sámedikki bargu boazodoalloáššiiguin galgá ovddiduvvot oktasaš áddejumiin NBR:in ja boazodoalloorohagaiguin. ¶
Dán čilgehusbarggu oktavuođas lea sámediggeráđis leamaš čoahkkin ja oktavuohta NBR:in. Dán lágan ovttasbargu ferte fievrriduvvot viidáseappot čuovvovaš barggus dáinna čilgehusain. Sámediggeráđis eai leat leamaš sierra čoahkkimat orohagaiguin čilgehusa ráhkadeami oktavuođas, muhto min árvvoštallama mielde lea vealtameahttun deaŧalaš doallat dán lágan čoahkkimiid čuovvoleami oktavuođas. Dát lagadeapmi Sámedikki bargui boazodoalloáššiiguin bidjá vuođđun ahte Sámediggi ii sáhte váldit čielgaseappo rolla barggus boazodoalloáššiiguin jos dat ii dahkkojuvvo ovttasbargguin ja oktasaš áddejumiin NBR:in ja boazodoalloorohagaiguin. ¶
Čoahkkingirjji čállit: Roy Amundsen  97 siidu 317 siiddus Sámedikki dievasčoahkkin lea áššis SP 13/13 dadjan ahte: . Sámediggeráđđi ja NBR leat juo cuoŋománus 2011 soahpan mandáhta dán lágan čielggadusa várás. Sámediggeráđi áigumuš lea nammadit dán lágan lávdegotti ovdal geasi, gulahallamiid bokte NBR:in. ¶
Sámediggi galgá ovttasbarggu oktavuođas váikkuhit dan ahte NBR ja boazodoalloorohagat nannejuvvojit ja ožžot fágamáhtu barggusteaset boazodoalu vuoigatvuođaid ja beroštumiid gozihettiin. ¶
NBR lea ieš dovddahan ahte dain lea dárbu nanosmuvvat boazodoalu beroštupmiorganisašuvdnan. Sámediggeráđđi lea ráhkkanan, ohcama mielde, juolludit prošeaktaruđaid NBR:ii dán lágan organisašuvdnaovddidanprosessii. ¶
Sámediggi lea juolludan vuođđodoarjaga Vuođđudussii Protect Sápmi mii galgá sáhttit addit fágalaš veahki sámi vuoigatvuođaoamasteddjiide go deaivvadit aktevrraiguin mat plánejit areálalihkahallamiid. Sámediggeráđi mielas lea deaŧalaš ahte Vuođđudus Protect lihkostuvvá bargguin ja oččošii ain ekonomalaš doarjaga. ¶
Boazodoalloorohagain lea guovddáš oktiiordnenrolla siiddaid gaskka, erenoamážit areálaáššiin. Sámediggeráđđi lea maŋŋá gulahallama NBR:in ja orohagaiguin gearggus váikkuhit dan ahte dát oktiiordnen- ja beroštupmiovddastusrolla nannejuvvo. Sámediggeráđi árvvoštallama mielde lea miellagiddevaš jos dán oktavuođas sáhtášii árvvoštallat regionála foruma/ráđi/resursaguovddážiid dahje sullasaččaid hábmema nu ahte NBR báikkálaš searvvit ja boazodoalloguovlluid orohagat sáhtášedje oktiiordnet resurssaid ja doaibmat deaivvadanbáikin Sámedikkiin ja eará servodatberošteddjiiguin. ¶
Boazodoallu beassá ollu gullat dan birra ahte dat ii leat ekologalaččat ceavzilis ealáhus. Ii leat kártejuvvon makkár dilli das lea ekonomalaš ja kultuvrralaš ceavzilvuođa ektui. Almmolaš ságastallan boazodoalu birra jorrá hui ollu dan birra ahte boazodoallu ieš ii leat meroštallan iežas ceavzilvuođa. Sáhttet leat buorit sivat manne árvvoštallat addit doarjaga boazodoalu iežas kártenprošeavttaide ceavzilvuođa hárrái sierra boazodoalloorohagain. ¶
Sámediggi nanne iežas gelbbolašvuođa ja kapasitehta barggus boazodoalloáššiiguin ¶
Sámediggeráđđi lea gearggus hálddahuslaččat nannet ja konsolideret barggu boazodoallo- ja areálaáššiiguin. Dát ferte earret eará čuovvoluvvot sámedikki bušeahta bokte. Dainna lágiin nannen sáhttá váikkuhit sihke boazodoalu resursavuđđosa konstruktiivvalaččat goziheami, ja buot sámi areálageavaheami govdadeappot ja dássedettolaččat hálddašeami. ¶
Jos Sámedikki barggu hálddahusas nannen ja konsolideren boazodoalloáššiiguin sáhtášii addit buriid bohtosiid, de eaktuda dat dan ahte boazodoalloorohagat konkrehta áššiin árjjalaččat buktet iežaset oainnuid Sámediggái. Maid birra ja movt dan sáhttá dahkat háliida sámediggeráđđi guorahallat NBR:in ja boazodoalloorohagaiguin. ¶
Stuorát areáladuohtadanáššiin sáhttet šaddat ságastallamat dan birra ahte dagahit go lihkahallamat dan ahte boazodoallu manahivččii joatkinvejolašvuođa. Jos nu šattaš, de sáhttá lihkahallama biehttalit olmmošvuoigatvuođalága mielde ja ON konvenšuvnna siviila ja politihkalaš vuoigatvuođaid hárrái 27. artihkkala  mielde. Jos galggašii čielgaseappot sáhttit dahkat oainnu dán lágan áššiide, de sáhttá leat áigeguovdil oažžut olggobealde fágalaš árvvoštallama 1-3 konkrehta huksendoaibmabijuide, mat árvvoštallojuvvojit SP 27. artihkkala geatnegasvuođaid mielde. ¶
Boazodoallu lea deaŧalaš barggu ja árvoháhkama oktavuođas sámi servodagas. Sámediggeráđđi áigu árvvoštallat dahkat govdadeappot analysaid ealáhusa ekonomiija birra, ja dasto makkár riekkisváikkuhusat ja ovddidanvejolašvuohta das lea. ¶
Sámediggi nanne barggu stáhta guovdu boazodoalu rámmaeavttuid ektui ¶
Čoahkkingirjji čállit: Roy Amundsen  98 siidu 317 siiddus Eanadoallo- ja biebmodepartemeanta dat eanaš lea hábmen boazodoalu rámmaeavttuid almmá duohta konsultašuvnnaid NBR:in ja Sámedikkiin. Sámediggeráđđi áigu bargat dan ala ahte Sámediggi ovddasguvlui čielgaseappot dovddaha Eanadoallo- ja biebmodepartementii ahte man birra galgá konsulterejuvvot ja movt dat čađahuvvojit buriin jáhkuin dan ektui ahte mihttomearrin lea soabadit. Sámediggeráđđi áigu maiddái lagabuidda árvvoštallat movt Sámediggi galggašii vuoruhit árvalus- ja áicirolla boazodoallošiehtadallamiin. ¶
Boazodoalus lea oktavuohta eará fágadepartemeanttaide, Birasgáhttendepartemeanttas lea ovddasvástádus boraspiriin, suodjalan- ja areálahálddašeamis, Oljo- ja energiijadepartemeanttas lea ovddasvástádus energiijahuksemiin, Ealáhus- ja gávpedepartemeanttas lea ovddasvástádus ealáhusovddideamis ja Finánsadepartemeanttas lea ovddasvástádus vearro- ja divatpolitihkas. Sámediggeráđi oaivila mielde ferte bargat dan ala vai boazodoallopolitihkas šattašii buoret ovttasbargu dáid gaskka. ¶
Konsultašuvnnain proposišuvnna 127 L (2012–2013) Endringar i jordlova (rievdadusat eanalágas) birra sohpe Eanadoallo- ja biebmodepartemeanta ja Sámediggi ahte proposišuvnnas boađášii ovdan ahte johtilit álggahuvvo sierra proseassa sihkkarastin dihte boazodollui vejolašvuođa geavahit eanajuohkinduopmostuolu. Láhkamearrádusat geavahusortnegiid ja riektidili nannema birra boazodoalu siskkobealde, ja doaibmabijut mat sihkkarastet dan ahte eanajuohkinduopmostuolus lea dárbbašlaš gelbbolašvuohta sámi riekteáddejumis, boares vieruin ja kultuvrras galget árvvoštallojuvvot fárrolaga. Deaŧalaš lea oažžut johtui jierpmálaš proseassaid maid bokte čielggadit siskkáldas soahpameahttunvuođaid geavahusvuoigatvuođaid ektui boazodoalus. Dát buktá fas stuorát einnostan vejolašvuođa areálaresurssaid ektui ja šattašii álkit konstruktiivvalaččat gulahallat areálaplánaid birra. Sámediggeráđđi áigu bargat dan ala ahte dán lágan proseassa álggahuvvo jođánit. ¶
Ášši meannudeapmi loahpahuvvui 06.06.13 dii. 17.58. ¶
Čoahkkingirjji čállit: Roy Amundsen  99 siidu 317 siiddus ¶
Ášši/Sak  DC 020/13 ¶
Sámediggeráđi čielggadus sámi kulturmuitosuodjalusa birra ¶
Arkiivaáššenr.  13/915 ¶
Meannudeamit ¶
Politihkalaš dássi Beaivi Áššenr. Sámediggeráđđi 24.04.13 SR 054/13 Sámedikki dievasčoahkkin 3. – 7.06.13 DC 20/13 ¶
Ášši meannudeapmi álggahuvvui maŋŋebárgga geassemánu 4. b. 2013 dii. 10.50 ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámediggi lea ságaskuššan Sámediggeráđi čielggadusa sámi kulturmuitosuodjalusa birra. Čielggadus čuovvu mielddusin protokollii. ¶
Sámediggeráđi čielggadus sámi kulturmuitosuodjalusa birra ¶
Álggahus ¶
Sámi kulturmuittut eanadagas leat mearkan sámi geavahusas ja leahkimis.  Daid oktavuođas sáhttá leat sáhka ovdamearkka dihte goahtesajiin, dollasajiin, viesuin, áittiin, girkogárddiin, bálvvosbáikkiin, bassiváriin ja jávrriin, suoidneguovddain, mánáid duhkoraddanbáikkiin ja njálmmálaš muitalusain ja luđiin mat čatnasit dihto báikkiide. Buot sámi kulturmuittut mat leat boarráseappot go 100 jagi leat automáhtalaččat ráfáidahttojuvvon. Sámedikkis, go lea sámiid bajimuš politihkalaš váldi, lea hálddašanovddasvástádus sámi kulturmuittuin ja dat galgá láhčit váldoeavttuid bargui sámi kulturmuitosuodjalemiin. ¶
Sámediggeráđđi áigu dáinna čilgehusain joatkit sámi kulturmuittuid hálddašeami bajimuš dási politihka hábmenbarggu ektui. Mii áigut dáinna čilgehusain bovdet dievasčoahkkima čielggadit deaŧalaš strategalaš válljejumiid ja vuoruhemiid viidáseappot barggu várás dán fágasuorggis. ¶
Sámi kulturmuittuid suodjaleapmi ja hálddašeapmi lea deaŧalaš oassi Sámedikki vuosttaš linnjábálvalusas. Buohkat geat áigot lihkahallat areálaid fertejit árvvoštallat čuhcet go lihkahallamat sámi kulturmuittuide. Kulturmuitosuodjaleapmi lea várra dat vuosttamuš ja áidna oassi Sámedikkis man oktavuođas olbmuin lea dahkamuš Sámedikkiin.  Dát oktavuohta olbmuiguin, huksejeddjiiguin ja gielddaiguin lea deaŧalaš Sámediggái. Dán čilgehusas áigut mii oainnusmahttit dan barggu maid Sámediggi dahká kulturmuitosuodjaleami oktavuođas ja dan viiddis máhtu mii dikkis lea dán suorggis. ¶
Čilgehus lea buorre vuođđu Sámedikki sámi kulturmuitosuodjalan bargui viidáseappot boahtteáiggi politihkain. ¶
Stáhtus ¶
2.1 Kulturmuitosuodjaleami bajimuš mihttomearit ¶
Sámedikki váldomihttomearrin kulturmuitosuodjaleami oktavuođas lea sámi kulturmuittuid ja kulturbirrasiid hálddašeapmi ja oainnusmahttin iežas historjjá ja iežas árvvuid vuođul, dainna vuolggasajiin makkár mearkkašupmi kulturmuittuin lea identitehtii ja servodaga huksemii. ¶
Sámi kulturmuittuid suodjaleapmi ja hálddašeapmi lea deaŧalaš oassi Sámedikkis doaibmasuorggis. Sámediggi galgá bidjat váldoeavttuid min iežamet vássánáiggi ja historjjá  hálddašanbargui. Sámediggi galgá hálddašit sámi kulturmuittuid ja kulturbirrasiid nu ahte dat lea mielde nannemin ja viidáseappot fievrrideamen sámi kultuvrra. Dát lea álbmotrievtti siskkobealde, ja dávista dasa ahte Sámediggái galgá addojuvvot stuorát váikkuhanfápmu go guoská mearridanváldái áššiin main lea erenoamáš mearkkašupmi sámi álbmogii. ¶
Dáláš hálddašanortnet lea nu ahte Sámediggái lea addojuvvon váldi kulturmuitolága mielde hálddašit sámi kulturmuittuid, seammás go Riikaantikváras lea gohčus- ja bearráigeahččanváldi Sámedikki váldeollašuhttima ektui. Sámediggi lea ovdal mearridan ahte mis galgá leat váldi hálddašit sámi kulturmuittuid njuolga kulturmuitolága mielde. Dán barggu mii háliidat bidjat beaiveortnegii. ¶
Kulturmuittuin lea ollu diehtu/máhttu ja daid hálddašeamis. Dat leat vuođđun sámi historjái. Dat gaskkustit máhtu eallineavttuid, birgenstrategiijaid, resursageavaheami, oskuipmárdusaid ja heivehemiid birra eanadahkii. Oassi dán máhtus lea ain árjjalaččat anus sámi servodagas, bálddalagaid ođđaset máhtolašvuođain ja miellaguottuiguin. Sámi kulturmuittut leat deaŧalaš oassi sámi identitehtas. Dávjá lea kulturárbi vuođđun sámi symbolageavaheapmái, ja dasto leat kultureanadat ja gullevašvuohta lávga čadnojuvvon oktii. Kulturmuittuid hálddašeami bokte oažžu Sámediggi maiddái máhtu areálageavaheami birra. Sámediggeráđđi háliida ahte máhttu sámi kulturmuittuid birra galgá oainnusmahttojuvvot ja eambbogat sáhtášedje muosáhit dan. ¶
Sámedikki vejolašvuođat váldit ovddasvástádusa sámi kulturmuitosuodjaleamis ráddjejuvvo dan geažil go Sámedikki ja ráđđehusa gaskka leat váilevaš bušeahttameannudanvuogit. Mii fertet áiggis áigái duhtat daid láidestemiide maid ráđđehus bidjá stáhtabušeahtas. Mis lea hálddašanovddasvástádus buot sámi kulturmuittuin miehtá Norgga, muhto stáhtabušeahta juolludusat eai atte doaibmamuni nu ahte sáhtášii ovddidit dán suorggi. Sámediggeráđđi geahččala ohpihii buoridit dán doaibmamuni. ¶
2.2 Rámmat ¶
2.2.1  Láhkavuođđu ¶
Sámedikki barggu vuođđu vuolggahuvvo Vuođđolága § 110a vuođul mas lea sáhka stáhta geatnegasvuođain sámiid ektui Norggas: ”Stáhta eiseválddiin lea geatnegasvuohta lágidit dilálašvuođaid nu ahte sámi álbmot sáhttá sihkkarastit ja ovddidit iežas giela, kultuvrra ja servodateallima.” Sámedikki oaivila mielde galgat mii ieža sihkkarastit min giela, kultuvrra ja servodateallima. ¶
Kulturmuitolága ulbmilin lea ahte kulturmuittut ja kulturbirrasat daid iešvuođaiguin ja variašuvnnaiguin galget suodjaluvvot, sihke oassin min kulturárbbis ja identitehtas, ja oassin ollislaš biras- ja resursahálddašeamis. 1978:s ráfáidahttojuvvo sámi kulturmuittut mat leat boarráseappot go 100 jagi automáhtalaččat lága bokte. Dán ráfáiduhttinrádjin lei earret eará dat go váilo čálalaš gáldut sámi historjjá ja vássánáiggi birra. Dasa lassin adnojuvvui sámi kulturárbi raššin ja unnán ovddastuvvon. Dasto háliidedje eiseválddit ráfáiduhttit buot kulturmuittuid main ii lean makkárge dálááiggi doaibma sámi kultuvrra ja servodaga siskkobealde (NIKU, 2010). Kulturmuitolága mielde leat maiddái buot kulturmuittut mat leat boarráseappot jagi 1537 ja visttit mat leat boarráseappot jagi 1650 automáhtalaččat ráfáidahttojuvvon. Válljejuvvon kulturmuittuid ja kulturbirrasiid sáhttá maiddái ráfáiduhttit ovttaskas mearrádusa bokte kulturmuitolága mielde, dahje plána- ja huksenlága bokte. ¶
Čoahkkingirjji čállit: Roy Amundsen  101 siidu 317 siiddus Plána- ja huksenláhka lea deaŧaleamos váikkuhangaskaoapmi servodatplánemis. Dat láhka rasttilda surggiid, láhčá ollislaš plánenvuogádaga, mas areálahálddašeapmi lea deaŧalaš oassi. Kulturmuittuid, kulturbirrasiid ja eanadagaid sáhttá suodjalit  plána- ja huksenlága geavaheami bokte. Dán váikkuhangaskaoami hálddašit gielddat plánaváldin, ja mii sáhttá geavahuvvot kulturmuittuid, kulturbirrasiid ja nationála eanadagaid mat leat deaŧalaččat sihke guovlulaččat ja báikkálaččat sihkkarastimii. Plána- ja huksenlága mielde lea Sámedikkis riekti buktit vuostecealkámuša, muhto das lea maiddái geatnegasvuohta ovttasbargat plánaeiseválddiiguin gozihan dihte sámi luondduvuđđosa. ¶
2.2.2  Doahpagat ¶
Sámi kulturmuittut ¶
Kulturmuitolágas gohčoduvvojit kulturmuitun buot mearkkat mat leat boahtán olbmuid doaimmas min fysálaš birrasis, maiddái lokalitehtat maidda čatnasit historjjálaš dáhpáhusat, osku dahje árbevierru. Kulturmuittut gohčoduvvojit sámi kulturmuitun dalle jos dat čatnasit ealli dahje čállojuvvon sámi árbevirrui dahje fágalaš máhttui mii duođašta oktavuođa sámi historjái ja ovdahistorjái. ¶
Visttit leat maiddái kulturmuittut ja lohkkojuvvojit sámi kulturmuitun dihto eavttuid vuođul. Dat leat čalmmustuvvon Sámedikki hálddašanplánas ”Sámi visttiid suodjaleapmi ja hálddašeapmi” jagis 2003. Deaŧaleamos eaktun lea ahte visttit gullet sámi kultuvrralaš ja historjjálaš oktavuhtii. Dat eará eavttut mat geavahuvvojit árvvoštallamis lea go vistti sámi vai ii, leat doaibma, biraslaš oktavuohta, huksenvierut, ja eaiggáda ja báikki olbmuid áddejupmi muđui. ¶
Dávjá sáhttá leat váttis loahpalaččat meroštallat sámi kulturmuittuid. Dat boahtá earret eará das go ollu kulturmuittut, sihke sámi ja eai-sámi, leat dakkár diŋggat maid ferte dađistaga oppa áiggi ođđasis meroštallat ja dulkot. Nu dat min mielas maiddái galgá leat. ¶
Kulturmuitolágas meroštallojuvvojit kulturbirasin guovllut gos kulturbirrasat leat oassin stuorát ovttadagas dahje oktavuođas. Dat sáhttet leat boazosámi goahte- dahje lávvosadji ja áidesadji, bivdorusttet bivdorokkiiguin, čilla ja biergorádju,  mearrasámi doallu mas lei leamaš viessu, áiti ja návstu dahje jávri mas leat hávdesullot ja bálvvosbáikkit.   Kulturbirrasii sáhttet maiddái gullat guovllut mat čatnasit historjjálaš dáhpáhusaide, oskui dahje árbevieruide, ja danne dat álohii ii leat olbmo lihkahan eanadat. ¶
Kultureanadat lea luondu nu movt dat lea geavahuvvon, gos olbmot leat ássan ja vásihan, sihke vássánáiggi ja dálááiggi. Go dan buohtastahttá kulturbirrasiin, de lea kultureanadat eanet oppalaš ja viiddiduvvon geográfalaččat.  Kultureanadat maid ii ráfáidahttojuvvo kulturmuitolága mielde, nugo kulturmuittut ja kulturbirrasat. ¶
Sámi kultureanadat lea eanadat gos mii eallit ja vásihat iežamet doaimmaid ja doalu bokte, muhto maiddái ovddeš sohkabuolvvaid vásihusaid gaskkusteami bokte. Dat guoská dávjá stuorra guovlluide, gos illá oppa oidnojit ge luottat. Dávjá meroštallojuvvo sámi kultureanadat duohtatkeahtes luondun dahje meahccin. Sámi kultureanadat ii leat dušše eanadat maid kultuvra lea hábmen, muhto maiddái eanadat mii lea deaŧalaš kultuvrii. Davvi Norgga arkitektuvrabálkkašupmi  2012 addojuvvui lávvui ja goahtái, ja sidjiide geat daid suodjalit. Ákkastallamis čuožžu earret eará ahte huksehusat ovddastit dakkár arkitektuvrra mii álo lea áiggis, lea ovddiduvvon eanadaga gudnejahttimiin ávnnasoptimaliserema ja hutkáivuođa bokte, mas leat nana árbevierut ja lea dađistaga rievdamin. ¶
Čoahkkingirjji čállit: Roy Amundsen  102 siidu 317 siiddus ¶
2.2.3  Geain lea ovddasvástádus kulturmuitosuodjaleamis ¶
Birasgáhttendepartemeanttas lea váldoovddasvástádus kulturmuitohálddašeamis Norggas ja das lea erenoamáš ovddasvástádus dán suorggi nationála politihka goziheamis. ¶
Riikaantikvára lea kulturmuittuid hálddašandirektoráhta ja lea Birasgáhttendepartemeantta ráđđeaddi ja doaimmaheaddji fágainstánsa kulturmuittuid ja kulturbirrasa hálddašeami ektui. Riikaantikváras lea váldi addit sierra lihkahallanlobi automáhtalaččat ráfáidahttojuvvon kulturmuittuid ektui. ¶
Sámedikkis lea ovddasvástádus buot sámi kulturmuittuid ja kulturbirrasiid hálddašeamis Norggas. Mii galgat maiddái doaibmat fágapolitihkalaš ráđđin eará almmolaš orgánaide sámi kulturmuitoáššiin. Sámediggi goziha maiddái kulturmuitoberoštumiid plána- ja huksenáššiin plána- ja huksenlága mielde. Mii galgat buktit vuostecealkámušaid dalle go plánat eai dávis nationála ja deaŧalaš regionála beroštusaide. Dasto lea Sámedikkis hálddašanovddasvástádus  sámi kulturmuittuid seailluheamis ja láhčimis. Seailluheami oktavuođas sáhttet čađahuvvot sierralágan doaibmabijut maid bokte sihkkarastit, suodjalit ja oainnusmahttit sámi kulturmuittuid. Sihkkarastimiin oaivvilduvvo ahte kulturmuittut suodjaluvvojit sihke siskkáldas áitagiid vuostá ja maiddái mat bohtet olggobealde, nu guhkás go lea vejolaš. ¶
Fylkkagielddaide, nugo Sámediggái ge, lea biddjojuvvon ovddasvástádus gozihit nationála ja regionála gáhttenárvosaš kulturmuittuid ja kulturbirrasa iežaset fylkkain. Sámedikkis lea ovddasvástádus sámi kulturmuittuin buot fylkkain, ja fylkkagielddain fas lea regionála ovddasvástádus kulturmuittuin mat leat boarráset jagi 1537 ja ođđaset áiggi kulturmuittuin mat eai leat sámi kulturmuittut. ¶
Gielddat leat plánaeiseválddit plána- ja huksenlága mielde. Dat mearkkaša earret eará dan ahte dain lea ovddasvástádus areálaplánain ja regulerenplánain iežaset gielddain. ¶
Kulturmuitolága mielde lea riikaoassemuseain ovddasvástádus bođu kulturmuittuin ja kulturmuittuin mat leat čázi vuolde. NTNU-Dieđamuseas, Romssa museas ja Kulturhistorjjálaš museas lea vuolggasajis ovddasvástádus sámi kulturmuittuin. Sámi kulturmuittut gávdnojit miehtá riikka, mii mearkkaša dan ahte sámi bođu kulturmuittuid, galget gozihit maiddái eará riikaoassemuseat.  RiddoDuottarMuseas lea mearridanváldi sámi kulturmuittuid olggos fievrrideamis. ¶
2.2.4  Sámedikki váldi kulturmuitosuodjaleamis ¶
Váldi sámi kulturmuittuid hálddašeamis fápmuduvvui 1994:s  Sámi kulturmuitoráđđái, maid Sámediggi lei politihkalaččat nammadan. Dan maŋŋá sirdojuvvui váldi geahččalanortnega bokte njuolga Sámediggái 2001:s, dan oktavuođas go Sámedikki buot vuollásaš ráđit heaittihuvvojedje. Nappo leage Sámedikki hálddašanovddasvástádus gaskaboddasaš, vuorddidettiin bissovaš čovdosa. 2005:s guhkiduvvui geahččalanortnet láhkaásahusa bokte doaisttážii. ¶
Fágalaččat lea Sámediggi Birasgáhttendepartemeantta ja Riikaantikvára vuollásaš. Mearrádusaid maid Sámediggi dahká kulturmuitoeiseváldin sáhttá váidit Riikaantikvárii. Birasgáhttendepartemeanta sáhttá addit oppalaš njuolggadusaid válddi ollašuhttimii. ¶
Sámi kulturmuitosuodjalusa boahtteáiggi organiserema čielggadii bargojoavku 2007:s. Dat čalmmustii golbma málle boahtteáiggi organiseremii: ¶
Departemeanta addá Sámediggái válddi delegašuvdnamearrádusa bokte. Málle dávista dan ortnegii mii dál lea.  Sámediggái addojuvvo váldi láhkaásahusain mii lea mearriduvvon gonagaslaš resolušuvnna bokte. Málle mearkkaša dan ahte Birasgáhttendepartemeanta váldá badjelasas dan rolla mii Riikaantikváras dál lea Sámedikki mearrádusaid váiddainstánsan.  Sámediggái addojuvvo váldi njuolga lágas. Málle mearkkaša dasto ahte váidagat galget mearriduvvot Sámedikki iežas váldestruktuvrra siskkobealde loahpalaš mearrádusain. Dát čoavddus eaktuda dan ahte láhka rievdaduvvo. ¶
Čoahkkingirjji čállit: Roy Amundsen  103 siidu 317 siiddus Sámediggi lea mearrádusa bokte áššis 37/07 Sámi kulturmuitosuodjaleapmi boahtteáiggis guorrasan dasa ahte Sámediggái addojuvvo váldi njuolga kulturmuitolágas. Dát mearkkaša dan ahte Birasgáhttendepartemeanta ii galgga sáhttit gohččosiid bokte stivret Sámedikki. Vuođđun lea dattetge dat ahte Birasgáhttendepartemeanttas ain lea ovddasvástádus fágadepartemeantan kulturmuitolága mielde, ja dieinna lágiin oažžu stuorra váikkuhanfámu lága dulkomiin ja hálddašangeavahusa ovddideamis. Lagat njuolggadusat ovttasbarggus ja áššemeannudeamis sierra hálddašaninstánssaid gaskka kulturmuitosuodjaleami oktavuođas sáhttet addojuvvot láhkaásahusaid dahje njuolggadusaid mielde. Jos váldi addojuvvo njuolga lágas, de mearkkaša dat dan ahte maiddái váiddaáššit mearriduvvojit Sámedikki iežas váldestruktuvrra siskkobealde. Dát ii leat amas dahje váttis Sámediggái čađahit. Sámedikkis lea guhkes vásihus guovtti dási meannudeami doaimmaheamis eará hálddašanáššiid ektui, gč. sámelága § 2-12. ¶
2.3 Hálddašeapmi ja máhttu ¶
Sámedikkis lea ollu hálddašanbargu sámi kulturmuittuid ja kulturbirrasiid ektui. 2012:s bohte midjiide 6181 dokumeantta, mii sáddiimet 2442 dokumeantta, mii čađaheimmet 213 geahčadeami ja 1041 ovttaskas muittu biddjojuvvojedje Riikaantikvára Askeladden kulturmuitodiehtovuđđui. Mis lea leamaš oktavuohta 134 gielddain, 8 fylkkagielddain, 3 arkeologalaš riikaoassemuseain, sámi museaiguin ja eará museaiguin. Dasa lassin leat ollu eará báikkálaš, guovlulaš ja stáhta aktevrrat mat háliidit searvvahit Sámedikki relevánta surggiin. ¶
Sámedikkis leat viehka unnán bargit fágasuorggis. Danne mii bargat ollu daid resurssaiguin mat mis leat. Dat čájeha maiddái ahte Sámedikkis lea ollu máhttu fágasuorggi birra. Dasa lassin lea barggus oktavuohta ollu eará máhttui, sámi historjjá birra, eanadaga ja visttiid geavaheami birra, areálalihkahemiid birra ja gos huksendeaddu lea stuoris. ¶
Guovtti čuovvovaš teakstaoasis čalmmustit mii sámi kulturmuittuid hálddašeami geavahusas, ja áigut čájehit dan máhtu mii dán hálddašeamis lea ja maid dat vuolggaha. ¶
2.3.1  Beaivválaš bargu ¶
Hálddašaneiseváldin lea Sámediggi geatnegahttojuvvon jođihit buot sámi kulturmuittuid ja kulturbirrasiid hálddašeami Norggas. Sámediggi goziha maiddái kulturmuitoberoštumiid plána- ja huksenáššiin plána- ja huksenlága mielde. Geavahusas mearkkaša dat dan ahte Sámediggi addá gulaskuddanvástádusa plánaeiseváldái dahje huksejeddjiide jos plánejuvvon doaibmabidju guoská sámi kulturmuittuide. Doaibmabijut sáhttet leat fylkkaplánat ja regionála energiijahuksendoaibmabijut, gielddaplána areálaoassi, huksenguovlluid regulerenplánat dahje ráfáidahttojuvvon vistti huksendieđáhus ja bartaduktásajiid juohkin. ¶
Árvvoštallamiin gusket go plánejuvvon areálalihkahallamat sámi kulturmuittuide, geavahuvvojit earret eará sámi kulturmuittuid ovddeš registreremat, sámi historjá ja álbmotmuitalusat. Jos Sámedikki mielas lea jáhkehahtti ahte plánejuvvon doaibmabidju sáhttá guoskat sámi kulturmuittuide, de ferte Sámediggi čađahit geahčadeami. Geahčademiid ferte čađahit dalle go ii leat girsi ja lea bievla, ja dasto ferte leat dohkálaš beaivečuovga. Kulturmuitolága mearrádusaid mielde, ferte dábálaččat doaibmabidjooamasteaddji ieš máksit geahčademiid ja eará iskkademiid stuorát doaibmabijuid oktavuođas. Jos Sámedikki oaivila mielde guoská doaibmabidju sámi kulturmuittuide, de váldá Sámediggi oktavuođa plánaeiseválddiin dahje huksejeddjiin. Mii rávvet ahte doaibmabidjooamasteaddji juogo heiveha lihkahallamiid dihto kulturmuittuid ektui, dahje mii bivdit ahte doaibmabidjooamasteaddji regulere guovllu kulturmuitosuodjalusa várás ja areálaid geavaheapmi plánas dávista dasa. Jos dán in sáhte dahkat, de sáhttá doaibmabidjooamasteaddji ohcat luvvema kulturmuittu ektui. Hui hárve ahte Sámediggi ferte biehttalit plánejuvvon doaibmabijuid. ¶
Vistegáhttenbarggus addá Sámediggi rávvagiid ja bagada visttiid ođastemiid, sihkkarastima ja láhčima oktavuođas. Doaibmabidju automáhtalaččat ráfáidahttojuvvon viesuid ektui sáhttá maiddái buvttihit barggu mii gáibida oažžut sierra lobiid kulturmuitolága mielde. ¶
Čoahkkingirjji čállit: Roy Amundsen  104 siidu 317 siiddus ¶
Prošeavttat ¶
Sámediggi lea dál bargamin guvttiin stuorra kulturmuitosuodjalanprošeavttain. Prošeavttat buktet ođđa registreremiid, ođđa máhtu sámi kulturmuittuid ja sámi leahkima birra ja dat nannejit sihke Sámedikki, doaibmabidjooamasteaddji ja sin geat eaiggádit ovdamearkka dihte visttiid gelbbolašvuođa. ¶
Plánejuvvon 420 kV linjá huksema oktavuođas Báhccavuonas Hámmárfestii, lea Sámedikkis okta prošeakta ahte registreret kulturmuittuid linjá miehtá. Statnett lea doaibmabidjooamasteaddji. Prošeavtta golmma áigodagas leat registrerejuvvon birrasii 950 kulturmuittu. Eanaš registreremat čatnasit boazosámi geavahussii ja ássamii. Prošeaktabargu lea addán ođđa mávssolaš duođaštanávdnasiid, doppe gos ovdal leat unnán dahkkojuvvon registreremat. Sámedikki árvvoštallama mielde addet dát iskkadeamit midjiide ođđa ja deaŧalaš máhtu sámi kulturhistorjjá birra oppalaččat, ja guoskevaš guovllu birra erenoamážit. ¶
Kulturmuitolohku lea fuopmášahtti stuoris. Go kulturmuittut leat ruossut doarrás linjá miehtá, de čájeha dat dan ahte dáin guovlluin gávdnojit ollu eanet mearkkat dološ doaimmas ja ássamis, ja ahte dat leat leamaš deaŧalaš sámi geavahusguovllut guhkes áiggi maŋos guvlui. ¶
2011:s álggahii Sámediggi, ovttasráđiid Riikaantikvárain ja Birasgáhttendepartemeanttain, prošeavtta man bokte identifiseret ja registreret automáhtalaččat ráfáidahttojuvvon sámi visttiid. Prošeavtta ulbmilin lea háhkat geahčastaga, sihkkarastit árvvuid ja hehttet sámi visttiid billašuvvamis. Prošeavtta nubbi ulbmil lea oahpahit dihtomielalašvuođa báikegottiide ja sámi visttiid eaiggádiidda, ja dasto oainnusmahttit sámi kultuvrra ja identitehta báikkálaččat. Prošeakta identifisere, registrere ja árvvoštallá automáhtalaččat ráfáidahttojuvvon ja ođđa sámi visttiid dili ja suodjalanárvvu. Bohtosat biddjojuvvojit Askeladden nammasaš kulturmuitodiehtovuđđui. ¶
Jagi 2012 áigge geahčaduvvojedje birrasii 330 vistti Mátta-Várjjaga, Deanu, Skániid, Gála ja Árborde gielddain. 200 viesu dáin leat boarráset go 100 jagi. Geassit 2013 lea áigumuš geahčadit birrasii 200 vistti Røros, Rivttáid ja Kárášjoga gielddas. ¶
Dát máhttu lea hui deaŧalaš sámi kulturmuittuid hálddašeapmái. Go visttit eai leat leamaš registrerejuvvon, ja eat dieđe visttiid agi, logu ja dili, de lea leamaš measta veadjemeahttun čuovvolit kulturmuitobarggu. Ovdal prošeavtta lea meroštallojuvvon ahte sáhttet leat sullii 1800 ráfáidahttojuvvon sámi vistti Norggas. Plána mielde galgá ovdal jagi 2017 gávdnot ollislaš geahčastat sámi visttiin. ¶
Doarjja kulturmuitosuodjaleapmái ¶
Sámedikkis lea ohcanvuđot doarjjaortnet sámi kulturmuitosuodjaleami várás. Ohcciid lohku rievddada ja eanaš háviid lea lohku leamaš badjelaš 60. Ruđat juolluduvvojit váldoáššis automáhtalaččat ráfáidahttojuvvon ja gáhttenárvosaš sámi visttiid ođastandoaibmabijuide ja prošeavttaide automáhtalaččat ráfáidahttojuvvon sámi kulturmuittuid ektui. Doarjjaortnet addá bohtosiid sihke visttiid dási ja eará kulturmuittuid ektui ja ođđa kulturmuittuid registrerema ektui. ¶
Ovttasbargu ¶
Sámediggi ja fylkkagielddat leat goappašagat birasgáhttenhálddašeami regionála apparáhtat kulturmuittuid ektui. Fylkkagielddain lea ovddasvástádus kulturmuitosuodjaleamis iežaset fylkkain. Sámedikkis lea vásttolaččat ovddasvástádus sámi kulturmuittuin miehtá Norgga. Nuppiiguin sániiguin go dadjá de lea beliin parallealla hálddašeapmi go guoská geográfalaš ovddasvástádussuorgái, muhto ovddasvástádus ii guoskka seamma kulturmuittuide. Dát hástala lávga ovttasbargu fylkkagielddaiguin. Ovttasbargu lea biddjojuvvon láhkaásahussii fágalaš ovddasvástádusjuogu ektui ja Sámedikki ovttasbargošiehtadusaid ektui fylkkagielddaiguin. Ovttasbargošiehtadusaid ulbmilin lea nannet ja oainnusmahttit sámi kultuvrra, giela ja servodateallima fylkkain. ¶
Kulturmuitosuodjalusa bokte lea Sámedikkis viiddis oktavuohta gielddaiguin, huksejeddjiiguin ja ovttaskas olbmuiguin. Sámediggi searvá maiddái ovttasbargočoahkkimiidda riikaoassemuseaiguin ovttas Riikaantikvárain ja fylkkagielddaiguin. ¶
Sámedikki kulturmuitosuodjaleami eará guovddáš ovttasbargobealit leat sámi museat. Museain lea deaŧalaš doaibma sámi kulturmuitosuodjaleami oktavuođas. Ollu sámi museaide lea máhttu ja gelbbolašvuohta ¶
Čoahkkingirjji čállit: Roy Amundsen  105 siidu 317 siiddus kulturmuittuid birra okta deaŧalaš oassi daid doaimmas. Dan erenoamáš gelbbolašvuođa maid dat leat gártadan alcceseaset, lea deaŧalaš atnit ávviris ja viidáseappot dan ovddidit. ¶
Sámi kulturmuittut historjjá diehtovuođđun ¶
Sámi kulturmuitosuodjaleami oktavuođas lea sáhka min historjjá sámi ovddeš áiggi birra ja fysihkalaš mearkkaid birra. Ođđa sámi kulturmuittuid gávdnosat ja ođđa máhttu ovddeš áiggi ja historjjá birra Norggas dahká ahte kulturmuitosuodjaleapmi lea okta gelddoleamos fágasurggiin Sámedikkis. Sihke ovddeš registrerejuvvon kulturmuittuid dulkon ja kulturmuittuid registreren ođđa báikkiin, addá ođđa máhtu sámi historjjá birra mii sáhttá hástalit nationála gova das mii sámevuohta lea. ¶
Juo registrerejuvvon kulturmuittuid kvalitehta dárkkistuvvo oktilaččat. Sáhttá ge čájehit ahte kulturmuittut mat ovdal leat registrerejuvvon gullat norrøna árbevirrui, leat ge sámi. Sáhttá leat maid nuppi guvlui. Sámi kulturmuitosuodjaleapmi leage máttasámi guovllus eanet deaŧalaš. Dan ahte kulturmuittut leat sámi, ferte nannet ja duođaštit liigeduođaštusain. Dat go sámit leat ássan ovttaskas guovlluin, sáhttá dávjá leat váttis daidda dohkkehit, geain alddiineaset leat areálaberoštumit seamma guovllus. Ođđa registreremat ja registrerejuvvon kulturmuittuid kvalitehta dárkkisteapmi leat deaŧalaš áššečuolmmat arkeologalaš dutkamii. ¶
Sámedikki ii galgga čállit historjjá, dat bargu gullá dutkiide. Sámediggi sáhttá dattetge leat mielde bidjamin deaŧalaš gažaldagaid, čalmmusteamen áššečuolmmaid ja registreremin kulturmuittuid ja buktit min máhtu daid birra buohkaid olámuddui. ¶
Sámi kulturmuittuid gaskkusteapmi ¶
Kulturmuittut leat mielde muitaleamen sámi historjjá sihke nationála ja báikkálaš dásis. Min vásihus lea ahte máhttu kulturmuittuid birra váikkuha sámi identitehta nannema ja čeavláivuođa min iežamet historjjás. Danne lea deaŧalaš ahte sámi kulturmuittut oainnusmahttojuvvojit. ¶
Sámedikkis lea hálddašanovddasvástádus sámi kulturmuittuid seailluheamis ja láhčimis. Seailluheamis sáhttet čađahuvvot sierra doaibmabijut maiguin sihkkarastit, suodjalit ja oainnusmahttit kulturmuittuid. Sihkkarastin mearkkaša dan ahte kulturmuittut suodjaluvvojit sihke siskkáldas ja olggobeale áitagiid vuostá nu guhkás go lea vejolaš. Kulturmuittu láhčin ja gaskkusteapmi olbmuide sáhttá leat okta lávki seailluhanbarggus. Dat sáhttá lea beassama ráhkadeapmi, bálgáid merken dahje galbbaid bidjan mat muitalit kulturmuittuid birra. Buot sámi kulturmuittut eai dattetge galgga leat olámuttus. Ollu lokalitehtat leat rašit ja dat suodjaluvvojit buoremusat dainna lágiin ahte besset orrut ráfis. ¶
Stuorámus prošeakta mii mis lea kulturmuittuid oainnusmahttimis lea bargu oččodit máŋga lokalitehta Várjjagis UNESCO máilmmiárbelistii. Lokalitehtat leat Ceavccageađggi kulturmuitoguovlu ja geađgeáiggi lokalitehta Ruovdenjunlokta Unjárgga gielddas, bivdorusttet Noiddiidčearus Báhcavuona gielddas ja Gollevárri Deanu gielddas. Álgaga duogážin oažžut saji máilmmiárbelisttas lea ahte mii háliidit ahte máilbmi galgá oažžut muosáhit daid kulturhistorjjálaš árvvuid maid mii atnit alla árvvus, ja ahte dán lágan fuomášupmi addá positiivvalaš riekkisváikkuhusaid báikegottiide ja geavaheddjiide. Sámedikkis leat stuorra vuordámušat maid sámi máilmmiárbebáiki Várjjagis sáhttá mearkkašit, sihke máhtu, áddejumi, vásihusa, kulturdoaimma ja ealáhusovddideami dáfus. Sámediggi áigu geassit 2013čađahit geahčademiid Hardangerduoddaris. Sámediggi diehtá ahte Telemárkkus ja Buskerudas lea ássanárbevierru. Máŋga árbevieru gullet oktii biebmoboazodoallu Hardangerduoddaris gosa ollu sámit fárrejedje 17-1800-logus. Erenoamážit namuhuvvo guovlu bajit Setesdalas. Dan guovllu máidnasis muitaluvvo ahte dološ áiggi oamastedje sápmelaččat olles Setesdala, oktan váriiguin ja mii doppe lei. ¶
Arkeologalaš gávdnosiid gaskkas lea čujuhuvvon ahte kulturmuittut mat gávdnojit sámi guovlluin gávdnojit maiddái Hardangerduoddaris. Dat gusket ovdamearkka dihte bivdorokkiide mat ledje dábálaččat máttasámi guovllus. Dákterádju čiskojuvvon ađadávttiiguin, mii 2011:s beaiváduvvui áigái 1300-1500 logus, lea maiddái deaŧalaš. Maiddái báikenamat gessojuvvojedje ovdan mat čájehit boarráset sámi ássama Hardangerduoddaris. Hástalus dáinna lea ahte árbediehtu lea soaittáhagas ja ollu báikkiin lea sámi historjá ollásit vajáldahttojuvvon. Arkeologiija lea ollu gerddiid áidna vuohki mainna sáhttá gávdnat mearkkaid sámi geavahusas. ¶
Čoahkkingirjji čállit: Roy Amundsen  106 siidu 317 siiddus Sámi museat leat deaŧalaš ásahusat sámi kulturmuittuid ja sámi historjjá gaskkusteamis. Várjjaga Sámi musea ja Nuortasámi musea leat ožžon ovddasvástádusa Ceavccageađggi kulturmuitoguovllu ja Njávdáma Nuortalaš gili kulturbirrasa seailluheamis. Museaide lea juolluduvvon ruhta dáid bargguid várás. Sámi museat eaiggáduššet maiddái máŋga vistti ja dain leat bođu kulturmuittut iežaset čoahkkádusain ja čájáhusain. ¶
Várjjaga Sámi museas lea sierra fáddágihpa vuođđoskuvlla várás man sisdoallun leat kulturmuittuid. Ceavccageađgi geađgeáiggi ja kulturmuitoguovlu leat fáttát maid birra guovllu skuvllat sáhttet oahppat. ¶
Riikaantikváras leat sierra lágan áŋgiruššamat ja prográmmat kulturmuittuid suodjaleami várás. Sámediggeráđđi árvvoštallá searvama dán lágan prošeavttaide ja árjjalaččat searvá daidda mat leat relevánta midjiide. Okta ovdamearka lea válljejuvvon arkeologalaš kulturmuittuid suodjalan-prográmma 2010-2020 (BARK). Ulbmilin lea ahte muhtun válljejuvvon arkeologalaš kulturmuittut  ja kulturbirrasat  miehtá riikka galget sihkkarastojuvvot guhkes áiggi seailluheami bokte ja galget buktojuvvot olbmuid olámuddui ovdal jagi 2020. Sámedikki bargun lea ráhkadit geahčastaga láhččojuvvon sámi kulturmuittuid dili birra, ja addit rávvagiid makkár lokalitehtaid Sámediggi háliida láhčit. Dasto ráhkaduvvo guhkesáiggi einnostan vejolaš plána sámi kulturmuittuid seailluhanbarggu várás. ¶
Hástalusat ¶
Sámediggeráđđi lea hábmen ođđa váldomihttomeari sámi kulturmuitosuodjaleami várás: ¶
Duođaštit, gaskkustit ja hálddašit dan ovddeš áiggi máhtu sámi kulturmuittuid ja kulturbirrasiid birra boahtteáiggi várás, maid sámi kulturmuittut ja kulturbirrasat ovddastit. ¶
Dán mihttomeari juksama oktavuođas leat mis ollu hástalusat. Ovtta čilgehusas ii leat sadji čalmmustit ja digaštallat buot. Sámediggeráđđi áigu dás čalmmustit hástalusaid čuovvovaš áŋgiruššansurggiid siskkobealde: ¶
1. Hálddašanváldi 2. Oainnusmahttin 3. Ekonomiija ¶
3.1 Hálddašanváldi ¶
3.1.1  Válddi čilgen ¶
Mii lea Sámedikki rolla kulturmuitosuodjaleamis ii leat formálalaččat čilgejuvvon. Sámi kulturmuittuid hálddašanváldi kulturmuitolága mielde lea addojuvvon Sámediggái geahččalanortnega bokte 2001:s. Dát geahččalanortnet lea ain gustomin. ¶
Sámedikki válddi čilgen kulturmuitolága mielde lea okta dain stuorámus hástalusain mat mis leat. Sámediggi lea nugo árabuš namuhuvvon mearridan ahte Sámediggái juolluduvvo váldi njuolga kulturmuitolágas. Dát mearrádus lea ain gustomin. ¶
Dáláš hálddašanortnet mearkkaša geavahusas dan ahte Riikaantikváras lea gohččun- ja bearráigeahččanváldi Sámedikki váldedoaimmaheami ektui. Dát mearkkaša dan ahte Birasgáhttendepartemeanttas lea oalle guhkás váldi, vuollásaš direktoráhta, Riikaantikvára bokte, mii sáhttá bidjat politihkalaš láidestemiid vuoruhemiide sámi kulturmuittuid suodjaleami siskkobealde. Sámediggi anii dán čovdosa pragmáhtalaš čoavddusin Sámedikki huksemis ollislaš politihkalaš álbmotválljen orgánan. ¶
Sámediggeráđđi oaivvilda dattetge ahte dáláš hálddašanortnet ii váldde vuolggasaji stáhta sámepolitihkalaš mihttomeriin. Dainna ii gozihuvvo Sámedikki iešheanalašvuohta ja integritehta iešheanalaš álbmotválljen orgánan, ja dat maid ii váldde vuolggasajis das ahte sámi kulturmuitohálddašeapmi ferte sáhttit árvvoštallat árvvu, vuoruhemiid ja geavahusa sámi servodaga ektui. Ii ge hálddašanortnegis leat láhččojuvvon dasa ahte Stuorradiggi galggašii mearridit makkár láhkahálddašeaddji váldi Sámedikkis lea. ¶
Čoahkkingirjji čállit: Roy Amundsen  107 siidu 317 siiddus Válddi fápmudeami oktavuođas Sámediggái kulturmuitolága mielde, oaivvilduvvo ahte lea váttis jos Sámedikkis galgá leat rolla sihke politihkalaš orgánan ja hálddašanorgánan. Sámediggeráđđi oaivvilda ahte buot hálddašeapmi lea muhtun lágan politihkalaš bearráigeahču ja ovddasvástádusa vuolde, maiddái ii-sámi kulturmuittuid hálddašeapmi. ¶
 Jagi 2013 cuoŋománu loahpas ovddidii Ráđđehus ođđa stuorradiggedieđáhusa ¶
kulturmuitosuodjalusa birra, stuorradiggedieđáhus 35 (2012-2013) Framtid med fotfeste. Kulturminnepolitikken. Sámediggi ii lean searvvahuvvon dán dieđáhusbargui, vaikko mis lea konsultašuvdnašiehtadus min ja ráđđehusa gaskka. Stuorradiggedieđáhusas maid eai oidno makkárge signálat movt čoavdit Sámedikki hálddašanválddi. Seammás lea ráđđehus álggahan barggu geahččalit ođđa hálddašanortnega man oktavuođas regionála kulturmuitoeiseváldi ovtta fylkkas sirdojuvvo fylkkamánnii geahččalanáigodagas. ¶
 Stuorradiggedieđáhusas leat dattetge doaibmabijut mat gusket sámi kulturmuitosuodjaleapmái. ¶
Sámediggeráđđi oaivvilda ahte dán ášši meannudeapmi ráđđehusa beales nanne ahte lea dárbu čilget makkár váldi Sámedikkis lea sámi kulturmuittuide. ¶
Sámediggeráđđái lea hui deaŧalaš ahte Sámedikki váldi kulturmuitolágas loahpalaččat čilgejuvvo. ¶
3.1.2  100-jagi njuolggadus ¶
Buot sámi kulturmuittut mat leat boarráset go 100 jagi leat automáhtalaččat ráfáidahttojuvvon kulturmuitolága mielde. Norgga kulturmuitodutkaninstituhtta (2010) lea čielggadan makkár vásihusat leat dakkár govdu rájiin. Raporttas boahtá ovdan ahte automáhtalaččat ráfáidahttojuvvon sámi kulturmuittut lassánit juohke jagi. Lassáneapmi oidno buoremusat maŋŋá jagi 2045, dalle go nuppi máilmmi soađi kulturmuittut automáhtalaččat ráfáidahttojuvvojit. Automáhtalaččat ráfáidahttojuvvon kulturmuittuid lassáneapmi bidjá dađistaga ollu láidestemiid areálageavaheapmái sámi ássanguovlluin. Ná ii leat dušše čoahkkebáikkiin, muhto maiddái dain guovlluin gos háliidit joatkit árbevirolaš vuođđoealáhusaiguin nugo boazodoaluin ja eanadoaluin. Dát buktá stuorra hástalusaid kulturmuitolága ollašuhttimii. Mii oažžut eanet sierralohpeáššiid, šaddá stuorát dárbu oažžut eanet virggiid ja dárbu šaddá oažžut buoret digitála reaidduid. Maiddái gielddalaš hálddašeamis ferte leat oktavuohta eanet ráfáidahttojuvvon kulturmuittuide. ¶
Automáhtalaččat ráfáidahttojuvvon objeavttat sáhttet šaddat nu viidát ahte dat sáhttá hehttet servodatovddideami sámi servodagain, nugo háliidivččiimet. Dán lágan váikkuhusat sáhttet fas dagahit dan ahte kulturmuittut adnojuvvojit caggin eaige resursan, ja dat sáhttá áiggi mielde láivudit kulturmuitolága áigumuša sámi kulturmuittuid goziheamis ja suodjaleamis.  Ovdamearkka dihte sáhttá árran (dollasadji) 1950:s mii ain geavahuvvo odne, šaddat automáhtalaččat ráfáidahttojuvvon jagis 2050. Lága mielde dan ii sáhte rievdadit dahje sihkkut. ¶
Fásta ráfáiduhttinráji bidjan sámi kulturmuittuide sáhtášii eastadit muhtun váikkuhusaid mat leat namuhuvvon bajábealde. Muhto fásta ráfáiduhttinrádji sáhtášii sirret kulturmuittuid mat leat máhttogáldun iežaset áiggi birra. Dán hástalusa sáhttá deaividit máŋgga láhkai, ovdamearkka dihte ahte árjjaleappot geavahit plána- ja huksenlága, mearrádusráfáiduhttima geavaheami oktavuođas, dahje julggaštit válljejuvvon sámi kulturmuittuid muhtun áigodaga rájes automáhtalaččat ráfáidahttojuvvon. ¶
Fylkkagielddain lea guhkes hárjáneapmi bargat ođđa áiggi kulturmuittuiguin mat eai leat automáhtalaččat ráfáidahttojuvvon kulturmuitolágas. Jos vejolaččat fievrriduvvošii fásta ráfáiduhttinrádji sámi kulturmuittuide, de sáhttá geavahit fylkkagielddaid vásihusaid. ¶
Dán vuođul oaivvilda Sámediggeráđđi ahte kulturmuitolága 100-jagi ráji automáhtalaččat ráfáidahttojuvvon sámi kulturmuittuin ferte politihkalaččat meannudit. Sámediggi ferte leat diehttelas oasseváldi proseassas man bokte vejolaččat ođasmahttit kulturmuitolága mearrádusaid. ¶
Čoahkkingirjji čállit: Roy Amundsen  108 siidu 317 siiddus ¶
3.1.3  Geográfalaš hálddašanguovlu ¶
Mii oažžut dađistaga ođđa máhtu kulturmuittuid birra olggobealde árbevirolaš sámi guovllu. Mii gávdnat dakkár kulturmuittuid mat sulastahttet ollu daid kulturmuittuid mat meroštallojuvvojit sámi kulturmuitun, ja juo registrerejuvvon kulturmuittut dulkojuvvojit ođđasis. Dát sáhttá leat deaŧalaš máhttu sámi historjjá birra. Dát guoská erenoamážit máttasámi guvlui. ¶
Danne háliida Sámediggeráđđi heaitit geavaheames doahpaga hálddašanguovlu. Kulturmuitolága mielde lea Sámedikkis hálddašanovddasvástádus sámi kulturmuittuin miehtá riikka. Geavahusas leat mii ráddjen dán guovllu hálddašanguovlun mii vástida geográfalaš doaibmaguovllu konsultašuvnnaid várás, maiddái gohčoduvvon árbevirolaš sámi guovlun. Ođđa máhttu kulturmuittuid vuođul sáhttá várra čájehit ahte min árbevirolaš doaba ii leatge nu árbevirolaš dattetge. ¶
Sámedikkis dattetge ii leat kapasitehta dahje resurssat doaibmat gulaskuddaninstánsan vel stuorát guvlui. Hálddahuslaš hástalusaid sáhttá čoavdit ovttasbarggu bokte fylkkagielddaiguin. Dál lea nu ahte fylkkagielddat máddin dieđihit Sámediggái dalle go gávdnet juoidá maid sáhtášii čatnat sámi kulturhistorjái. Dasto lea Sámediggi sámi kulturmuittuid stuorámus áššedovdi mainna maiddái fylkkagielddat sáhttet ávkkástallat.  Sámediggi sáhttá oahpahit sámi kulturmuittuid birra fylkkagielddaide ja dahkat daid dihtomielalažžan daid ektui. Vásihusat ovttasbargošiehtadusas kulturmuitosuodjaleami birra Opplándda fylkkagielddain leat leamaš buorit. Lávgadeappo ovttasbargu guoskevaš fylkkagielddaiguin dán lágan ovttasbargošiehtadusaid bokte sáhttá leat okta čoavddus. ¶
Davveleamos fylkkain lea kulturmuittuid parallealla hálddašeapmi Sámedikki ja fylkkagielddaid gaskka áššečuolbma mii berrešii biddjojuvvot áššelistii. Sáhttá leat áigeguovdil jearrat ahte sáhttá go Sámediggi váldit stuorát ovddasvástádusa go dat mii mis lea juo dál. ¶
Fágalaš hástalusat ¶
Vistesuodjaleapmi ¶
Vistesuodjaleamis leat ovddabealde stuorra hástalusat dalle go buot automáhtalaččat ráfáidahttojuvvon viesut dađistaga bohtet dihtosii ja registrerejuvvojit. Ollu oktavuođain šaddá dárbu oažžut sierra lobi lihkahallamii dahje várra addojuvvot lohpi eretváldimii. Sámediggeráđđi árvvoštallá nu ahte vaikko viessu lea ráfáidahttojuvvon, de eai dárbbaš dat buot suodjaluvvot. Min sierralohpegeavahus ferte šaddat doaibmin ja einnostahttin eaiggádiidda. ¶
Sámediggi lea dál ráhkadeamen bagadusa dán birra ja viessoeaiggádat leat deaŧaleamos olahusjoavku. Ulbmilin lea ahte viessoeaiggádat galget diehtit makkár ovdánanvugiid sii sáhttet válljet go sii áigot dahkat juoga juoidá iežaset ráfáidahttojuvvon viesuin. ¶
Fágabiras sámi vistesuodjaleamis lea unni. Dárbu lea čohkket dan fágabirrasa mii lea oktan fierpmádahkan, vai gelbbolašvuođa sáhttá viidáseappot fievrridit ja ovddidit. ¶
Sámi kulturmuittuid registreren ¶
Sámi kulturmuittut leat unnán vuogádatlaččat kártejuvvon. Dát lea stuorra hástalus beaivválaš barggus kulturmuitosuodjalemiin. Nationála registrerenaktivitehta Ekonomalaš kártadoaimmahaga ektui čađahuvvui oalle guhkás 1960- ja 1970 loguin ja váldoáššis guovddáš guovlluin. Vuolggasajis lei nu ahte sámi kulturmuittut eai registrerejuvvon. Maŋŋá go Ekonomalaš kártadoaimmahat lea registreren, de leat šaddan eanet registrerejuvvon kulturmuittut. Danne leat sámi kulturmuittut registrerejuvvon ollu báikkiin soaittáhagas dahje eai oppanassiige. ¶
Prošeavttaid bokte mat Sámedikkis dál leat, boahtá oidnosii ahte dán lágan stuorát bargu buvttiha ođđa sámi kulturmuittuid registarii. Registreremat dahkkojuvvojit ráddjejuvvon guovlluin, ja oaidnit ahte lea stuorra vejolašvuohta gávdnat eanet sámi kulturmuittuid. ¶
Hástalussan sáhttá leat meroštallamis ahte leat go kulturmuittut sámi kulturmuittut. Sámediggi dat ferte duođaštit leat go gávdnon kulturmuittut sámi kulturmuittut. Dákkár áššiid oktavuođas cuiggoduvvo Sámediggi ahte dan meroštallan vuođđuduvvo politihkkii, iige fágii. Seammás diehtit mii ahte jos mii ¶
Čoahkkingirjji čállit: Roy Amundsen  109 siidu 317 siiddus minoritehtan ieža eat meroštala iežamet kulturmuittuid, de meroštallojuvvojit dat automáhtalaččat dáža kulturmuitun. Sámediggeráđi oaivila mielde vuođđuduvvo dát seamma ollu politihkkii go min meroštallamiidda, nugo min bargu áiggis áigái lea navdojuvvon leat. ¶
Okta ovdamearka ahte gávdnojit ollu sámi kulturmuittut bođii ovdan registreremiin Gálssa suohkanis. Suohkanis eai dat registrerejuvvon Ekonomalaš kártadoaimmahaga oktavuođas. Danne dahkkojuvvui 2011:s ja 2012:s vuogádatlaš registrerenbargu suohkanplána areálaoasi oktavuođas (Narmo, 2012). Dat mii lea erenoamáš prošeavttas, lea dat go gávdnojit nu ollu duktasajit báikkiin Ráneš ja Ráidná.  Dát leat ovdal dulkojuvvon viessosadjin. ¶
Danne háliida Sámediggeráđđi oažžut vuogádatlaš ja guhkes áiggi badjel registrerenprošeavttaid ja prošeavttaid maiguin dárkkistuvvo ovddeš registreremiid kvalitehta. ¶
Ollu lea dáhpáhuvvan go guoská sámi kultuvrii ja servodatovddideapmái maiddái maŋimuš 100 jagis. Dat oidnojit mearkan eanadagas. Sámediggeviessu lea okta dán lágan kulturmuitu. Nu lea maiddái Stilla, maid mii dovdat akšuvnnaid oktavuođas Álttájoga dulvadeami oktavuođas. Dattetge ii leat Sámediggi bargan nu ollu ođđaset áiggi sámi kulturmuittuiguin. Sámediggeráđđi háliida ahte maiddái min ođđa kulturmuittut meroštallojuvvojit ja oainnusmahttojuvvojit. ¶
3.1.5  Mihttomearit ja strategiijat ¶
Váldomihttomearri: Sámediggi galgá leat deaŧaleamos eavttuid biddji sámi kulturmuitosuodjalusa várás. ¶
Oassemihttomearit: ¶
 Sámi kulturmuittut geavahuvvojit duođaštit sámi ássansajiid, ja leat oassi sámi kultuvrra ja ¶
identitehta nannemis. ¶
 Sámedikki hálddašanváldi sámi kulturmuittuide šaddá bissovaš ja váldi addojuvvo njuolga ¶
 Sámi kulturmuitosuodjaleamis lea lunddolaš ja deaŧalaš sadji nationála kulturmuitopolitihkas. ¶
 Árvvoštallat fásta ráfáiduhttinráji automáhtalaččat ráfáidahttojuvvon sámi kulturmuittuide. ¶
 Sámi visttiid doaibmi ja einnostahtti hálddašeapmi. ¶
 Buorre ja árjjalaš ovttasbargu fylkkagielddaiguin sámi kulturmuittuid suodjaleami oktavuođas. ¶
 Sámi kulturárbbi hálddašeami oktavuođas deattuhuvvo ceavzilis ja guhkes áiggi perspektiiva. ¶
 Sámi kulturmuittut leat bures kártejuvvon. ¶
 Ođđa áiggi sámi kulturmuittut leat oassin sámi kulturmuitosuodjaleamis. ¶
Strategiijat: ¶
 Bargat dan ala ahte rievdadit kulturmuitolága nu ahte Sámedikki váldi kulturmuitolága mielde ¶
čilgejuvvo. ¶
 Váldit álgaga ráfáidahttinráji árvvoštallamis sámi kulturmuittuid várás kulturmuitolágas. ¶
 Váikkuhit dan ahte ovttasbargu sámi kulturmuittuid suodjaleami ektui lea buorre ja árjjalaš. ¶
 Oččodit eanet registrerenprošeavttaid sámi kulturmuittuid kártema várás. ¶
 Bargat dan ala ahte ovdal registrerejuvvon kulturmuittut dárkkistuvvojit kvalitehta dáfus. ¶
 Bargat dan ala ahte ođđa áiggi sámi kulturmuittut oainnusmahttojuvvojit. ¶
3.2 Oainnusmahttin ¶
3.2.1  Máhtu juohkin sámi kulturmuittuid birra ¶
Sámedikkis leat ollu kulturhistorjjálaš ávdnasat registreremiid, geahčadanraporttaid ja jearahallamiid hámis. Dasa lassin leat mis hui ollu govvaávdnasat. Sámedikki kulturmuitosuodjaleami bargiin lea maiddái eanemus máhttu sámi kulturmuitosuodjaleami ja sámi kulturhistorjjá birra min riikkas. ¶
Čoahkkingirjji čállit: Roy Amundsen  110 siidu 317 siiddus Dán máhtu ferte dahkat vuogádatlažžan ja čalmmustit dan dainna lágiin ahte dat boađášii buohkaid olámuddui. Ávdnasat dáidet leat miellagiddevaččat maiddái dutkiide. ¶
Sámediggeráđđi lea álgán bidjat registrerenraporttaid olámuddui ja digitaliseret boares kárttaid ja registreremiid. Vistesuodjalanprošeavtta oktavuođas almmuhit mii maiddái poastakoartta ja plakáhta mas lea sámi áiti. ¶
3.2.2  Árvoháhkan ¶
Sámediggi vásiha ahte dađistaga bohtet eanet vuordámušat ahte sámi kulturmuittut ja kulturbirrasat galget váldojuvvot atnui báikegottiid ja ealáhuseallima ovddideami vuođđun. Nationála dásis lea árvoháhkan ja kulturmuittut leamaš áŋgiruššansuorgin sierra árvoháhkanprográmma bokte kulturmuittuid várás. Prográmmas gessojuvvo ovdan ahte árvoháhkan sáhttá leat mielde kulturárbbi buorebut ávviris atnimis ja dat sáhttá leat mielde ovddideamen ja juohkimin máhtu kulturárbbi birra resursan. ¶
Kulturmuitolága mielde lea Sámedikkis váldi seailluhit, dikšut ja oainnusmahttit sámi kulturmuittuid. Dát hálddašanváldi dagaha dan ahte Sámediggi sáhttá addit árvalusaid plánaide dađistaga go dat konkretiserejuvvojit, nu ahte earret eará prošeavttaid gávppálaš ja mátkeealáhus bealit vuođđuduvvojit sámi eavttuide ieža beassat gaskkustit ja čájehit kultuvrra. Dát sihkkarastá maiddái dan ahte kulturmuitu dohkálaččat suodjaluvvo boasttu geavaheami ja billisteami vuostá. ¶
Sámi kulturmuittu lihkostuvvama čalmmusteami ovdamearkan lea sámi kulturmuitu Finnagirku Gilevuonas. Báikkálaš návccat leat ovttas Hurtigruta fatnasiin buktán Finnagirku kulturmuitun mii lea bures oidnosis. Ieš kulturmuitu lea čuvgejuvvon ja čuovggat gáiddusstivrejuvvojit fatnasis. Seammás addojuvvo diehtojuohkin fatnasis ja historjá boares sámi bálvvosbáikki birra muitaluvvo. ¶
Stuorradiggedieđáhusas nr. 16 (2004-2005) Leve med kulturminner čuožžu ahte árvoháhkama ja ealáhusovddideami eaktun kultur- ja luondduárbbi vuođul, lea ahte doaibma ii galgga mannat vuostálaga árvvuiguin mat leat dán árbbis. Dat váldojuvvo ovdan  maiddái Sámediggedieđáhusas sámi dáidaga ja kultuvrra birra sámi dáidaga ja kultuvrra geavaheami oktavuođas kulturealáhus áŋgiruššamis: ¶
” Dat mii earuha sámi kulturealáhusa bealálaččaid dáčča dakkáriin, lea erenoamážit sin oktavuohta sámi kulturárbái. Máŋga sámi kulturbealálačča hálddašit ja gaskkustit sámi servodaga árbejuvvon kulturárvvuid. Dasa lassin boahtá gažaldat gii galgá dinet sámi kultuvrra vuođul. Ja galgá go sáhttit vuovdit buotlágan sámi kultuvrra?” ¶
Dieđáhusas nr. 35 (2012-2013) Framtid med fotfeste. Kulturmuitopolitihkas signalisere ráđđehus ahte viidáseappot ovddidit áŋgiruššama kultur- ja luondduárbbi árvoháhkama vuođul.  Ráđđehus áigu dasto movttiidahttit fylkkagielddaid ja Sámedikki váldit jođiheaddjirolla árvoháhkanbarggus ja láhčit relevánta váikkuhangaskaomiid buori oktiiordnemii regionála dásis. ¶
Dát áššečuolbma ja gažaldat ferte leat vuođđun maiddái dalle go kulturmuittut ja kulturbirrasat vejolaččat galget geavahuvvot árvoháhkamis. ¶
3.2.3  Mihttomearit ja strategiijat ¶
Váldomihttomearri: ¶
 Sámi kulturmuittut ja kulturbirrasat leat resursan máhttobuvttadeamis ja árvoháhkamis ¶
Oassemihttomearit: ¶
 Sámi kulturmuittut geavahuvvojit máhtu duođašteapmái resurssaid ja eanadaga heiveheami hárrái ¶
 Sámediggi lea váldoaktevra sámi kulturárbbi gaskkusteamis ¶
Strategiijat: ¶
 Bargat dan ala ahte Sámedikki máhttu sámi kulturmuitosuodjaleami birra lea olámuttus ¶
 Searvat bargui árvoháhkamiin ja kulturmuittuiguin ¶
Čoahkkingirjji čállit: Roy Amundsen  111 siidu 317 siiddus ¶
3.3 Ekonomiija ¶
3.3.1  Sámi kulturmuitosuodjaleami bušeahta nannen ¶
Sámediggi ovddasta sámiid álbmogin ja lea sin ovddasteaddji orgána Norggas. Dat dagaha dan ahte Sámedikkis ferte leat friijavuohta bidjat eavttuid sámepolitihkkii Norggas ja hábmet ja hálddašit dan. Dáláš bušeahttameannudanvuogit eai atte Sámediggái duohta vejolašvuođa mearridit sámi álbmoga ekonomalaš, sosiálalaš ja kultuvrralaš ahtanuššama. Dál lea stáhtus nu ahte Sámedikkis ii leat doarvái váikkuhanfápmu proseassaide maid bokte juolludusat bohtet sámi ulbmiliidda stáhtabušeahtas. Danne ferte Sámediggi beassat duohta šiehtadallandillái bajimuš ekonomalaš rámmaid ektui doaibmasis. ¶
Sámi kulturmuitosuodjaleamis leat maŋimuš jagiid lassánan dađistaga áššit. Muhto eai fal leat resurssat dán bargui geavahusas lassánan jagi 1999 rájes. Odne lea dilli nu ahte sis geat barget kulturmuitosuodjalemiin Sámedikkis lea oktavuohta 134 gielddain, 8 fylkkagielddain, 3 arkeologalaš riikaoassemuseain, sámi museaiguin ja eará guovllu museaiguin. Dasa lassin leat ollu eará báikkálaš, regionála ja stáhtalaš aktevrrat mat háliidit oažžut Sámedikki mielde relevánta surggiide. ¶
Sámediggeráđi oaivila mielde livččii stuorát bargiidresurssain sámi kulturmuitosuodjaleami oktavuođas ávki sihke gielddaide, fylkkagielddaide ja ovttaskas doaibmabidjooamasteaddjái. Jos Sámedikkis livččii vejolašvuohta ovddabealde searvat plánaproseassaide, de sáhtášii vejolaš giččuid álkibut garvit. Dasto lea Sámedikki gelbbolašvuohta fágasuorggistis mainna ollugat háliidivččet ávkkástallat. Sámedikkis lea maiddái geatnegasvuohta juohkit dán máhtu álbmogii Norggas. Sámi álbmogis ferte leat duohta riekti hálddašit ja dulkot iežas historjjá. Sámi kulturmuitosuodjaleapmi váikkuha dan. ¶
3.3.2  Sámedikki doarjja kulturmuitosuodjaleapmái ¶
Sámediggeráđđi háliida ahte doarjjaortnega mihttomearri galgá dávistit sámi kulturmuitosuodjaleami mihttomearrái, man oktavuođas doarjja galgá leat gaskaoapmin váldomihttomeari juksamii. ¶
Sámediggeráđđi árvvoštallá movt doarjja kulturmuitosuodjaleapmái buoremus vuogi mielde sáhtášii leat gaskaoapmin min mihttomeari juksamii kulturmuitosuodjaleamis. Doarjjapolitihkka sámi kulturmuitosuodjaleami siskkobealde lea dál nu ahte leat viehka ollu ohccit ja unna prošeavttat. Dán sáhttá leat váttis čuovvolit. Ohccit váillahit stuorát einnostan vejolašvuođa ortnegis. Sámedikkis leat maiddái leamaš vátna resurssat čuovvolit prošeavttaid. Seammás váikkuha doarjja báikkálaš áŋgiruššama ja lávgadeappo oktavuođa Sámedikki ja doarjjaožžui gaskka. Dát oktavuohta buktá stuorát máhtu kulturmuittuid birra sihke Sámediggái ja doarjjaoažžuide. ¶
Molssaeaktun lea ahte ráhkaduvvo prográmma máŋgga jagi badjel viste- ja kulturmuitosuodjaleami várás, dahje ahte vuoruheamit dihto jagiin mearriduvvojit njuolga. Dát vuohki attášii einnostan vejolašvuođa máŋgga jahkái, sáhtášii várra geahpedit ohcamiid meari, dávjjimusat várra stuorát institušuvnnain main lea fágalaš deaddu. Dasa lassin sáhttá árvvoštallat jorahit ruđaid muhtun instánssaide main lea gelbbolašvuohta sámi kulturmuittuin. Dat sáhttet leat ovdamearkka dihte sámi museat. Ortnegii livččii das ávki go geahppánivčče ohcamiid lohku ja maid dalle livččii álkit čuovvolit. Dát nannešii fágalaš ávkki prošeaktaeaiggátásahusa ja Sámedikki gaskka. ¶
Dán lágan prográmma sáhtášii dattetge sirret eret ollu unnit ohcciid, ja šaddá várra ahte báikkálaš áŋgiruššan ja priváhta álgagat kulturmuittuid oktavuođas jávkkašedje. Sámediggi lea barggustis kulturmuitosuodjalemiin atnán árvvus báikkálaš máhtu kulturmuittuid birra. Dan sáhttá Sámediggi caggat dan bokte go bidjá láidestemiid maiguin gozihuvvo báikkálaš áŋgiruššan ja máhttu vejolaš prográmmas dahje doarjjaeavttuin. Dát leat deaŧalaš bealit maid ferte váldit mielde árvvoštaladettiin Sámedikki doarjaga kulturmuitosuodjaleapmái vejolaš reviderema. ¶
3.3.3  Mihttomearit ja strategiijat ¶
Váldomihttomearri: ¶
 Buorit ekonomalaš rámmaeavttut sámi kulturmuittuid hálddašeami várás ¶
Čoahkkingirjji čállit: Roy Amundsen  112 siidu 317 siiddus ¶
Oassemihttomearit: ¶
 Duohta šiehtadallamat ráđđehusain juolludusaid birra sámi kulturmuitosuodjaleapmái ¶
 Einnostan vejolaš doarjja sámi kulturmuitosuodjaleapmái ¶
 Sámedikki doarjjaortnet sámi kulturmuitosuodjaleami várás goziha báikkálaš áŋgiruššama ¶
Strategiijat: ¶
 Bargat dan ala ahte bušeahtta sámi kulturmuitosuodjaleapmái nannejuvvošii ¶
 Sámedikki ohcanvuđot váikkuhangaskaomiid sámi kulturmuitosuodjaleapmái buoret ulbmil- ja ¶
boađusstivren ¶
 Sámedikki doarjaga revideren sámi kulturmuitosuodjaleamis ¶
 Sámi museaid gelbbolašvuohta geavahuvvo árjjaleappot sámi kulturmuittuid suodjalanbarggus ¶
Girjjálašvuohta ¶
Sámediggi (2013): Sámedikki 2013 bušeahtta. ¶
Sámediggi (2003): Sámi visttiid suodjaleapmi ja hálddašeapmi. ¶
Sámediggi (2013): Sámediggedieđáhus sámi dáidaga ja kultuvrra birra. ¶
Stuorradiggedieđáhus nr. 16 (2004-2005) Leve med kulturminner (kulturmuittuid birra). ¶
Stuorradiggedieđáhus 35 (2012-2013) Framtid med fotfeste. Kulturminnepolitikken (kulturmuitopolitihka birra). ¶
Mearkkašupmi, NSR, áirras Rolf Johansen ¶
Giella  NSR/SáB mielas lea sámi historjjá gaskkusteapmi hui dehálaš sámi identitehta ja gullevašvuođa nannemii. Gaskkusteapmi galgá leat fállamis sihke sámegillii ja dárogillii. Sámediggi sáhttá dása váikkuhit Sámedikki bušeahta eavttuid bokte.  100-jagi njuolggadus automáhtalaččat ráfáiduhttimii Čielggadusas bohtet ovdan stuora hástalusat mat čuvvot, sihke dan bokte go kulturmuittuid lohku lea lassánan ollu sihke buoret ja dárkilit registreremiid dihte ja go ain lassánit erenoamážit 2050 rádjái. Dát mielddisbuktá mealgadis ovddasvástádusa máhtu vurkemis ja gaskkusteamis maid kulturmuittut ovddastit. Sámediggi ipmirda áigeráji sámi kulturmuittuid automáhtalaččat ráfáiduhttimis guorahallojuvvojit nu ahte vuođđun lea jahki 1900. Automáhtalaš ráfáiduhttimii bohtet dasa lassin ráfáiduhttimat mat doaibmagohtet erenoamáš veardádallama geažil ja mearrádusa geažil juohke objeavttas.   Deháleamos ulbmiliiguin ráfáiduhttinnjuolggadusas lea dokumenteret historjjálaš ovdáneami áiggiid čađa. Dan oktavuođas ferte leat dadjamuš das ahte jurddaša objeavttaid hivvodaga mat dárbbašuvvojit dán doibmii, vai garvá dárbbašmeahttun bárttiid areálaid geavaheamis, visttiid geavaheami dáfus ja eará objeavttaid geavaheami dáfus.  Dát sáhttá maid čuohcat positivvalaččat olbmuid riekteipmárdussii ja lágaid ja mearrádusaid doahttaleapmái.  Kulturmuitosuodjalussii resurssat Kulturmuittuid gáhtten gáibida resurssaid, nu go gelbbolašvuođa ja bušeahta mas lea várrejuvvon čuovvoleapmái ja gaskkusteapmái. Sámediggi mas lea ovddasvástádus iešguđet surggiin, dárbbašuvvo nanosmahttojuvvot ollu. Seammás lea dehálaš guorahallat gokko rádji manná das main priváhta olbmot ¶
Čoahkkingirjji čállit: Roy Amundsen  113 siidu 317 siiddus galget dárbbašit váldit ovddasvástádusa. Jus ovttaskas olbmuide  šaddet kulturmuittut divrrasin, de lea bahá várra ahte divrras kulturmuittut massojuvvojit. Almmolaš rahčan kulturmuittuid olis ferte šaddat čielgaseabbo, dainna ulbmiliin ahte registreren ja áimmahuššan stuorit huksenprošeavttain ain lea doaibmaoamasteaddji ovddasvástádus. ¶
III  Jienasteapmi ¶
Dán áššis ii jienastuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Marianne Balto saksordfører    2  Inga-Lill Sundset    3  Rolf Arthur Johansen    4  Gunn-Britt Retter    5  Mariann Wollmann Magga    6  Jørn Are Gaski    7  John Kappfjell Jørn Are Gaski  John Kappfjell    8  Per Andersen Bæhr    9  Tore Forsberg  10  Gunn-Britt Retter  11  Olaf Eliassen   Marianne Balto ¶
VI  Sámedikki mearrádus ¶
Sámediggi lea ságaskuššan Sámediggeráđi čielggadusa sámi kulturmuitosuodjalusa birra. Čielggadus čuovvu mielddusin protokollii. ¶
Sámediggeráđi čielggadus sámi kulturmuitosuodjalusa birra ¶
Álggahus ¶
Sámi kulturmuittut eanadagas leat mearkan sámi geavahusas ja leahkimis.  Daid oktavuođas sáhttá leat sáhka ovdamearkka dihte goahtesajiin, dollasajiin, viesuin, áittiin, girkogárddiin, bálvvosbáikkiin, bassiváriin ja jávrriin, suoidneguovddain, mánáid duhkoraddanbáikkiin ja njálmmálaš muitalusain ja luđiin mat čatnasit dihto báikkiide. Buot sámi kulturmuittut mat leat boarráseappot go 100 jagi leat automáhtalaččat ráfáidahttojuvvon. Sámedikkis, go lea sámiid bajimuš politihkalaš váldi, lea hálddašanovddasvástádus sámi kulturmuittuin ja dat galgá láhčit váldoeavttuid bargui sámi kulturmuitosuodjalemiin. ¶
Sámediggeráđđi áigu dáinna čilgehusain joatkit sámi kulturmuittuid hálddašeami bajimuš dási politihka hábmenbarggu ektui. Mii áigut dáinna čilgehusain bovdet dievasčoahkkima čielggadit deaŧalaš strategalaš válljejumiid ja vuoruhemiid viidáseappot barggu várás dán fágasuorggis. ¶
Sámi kulturmuittuid suodjaleapmi ja hálddašeapmi lea deaŧalaš oassi Sámedikki vuosttaš linnjábálvalusas. Buohkat geat áigot lihkahallat areálaid fertejit árvvoštallat čuhcet go lihkahallamat sámi kulturmuittuide. Kulturmuitosuodjaleapmi lea várra dat vuosttamuš ja áidna oassi Sámedikkis man oktavuođas olbmuin lea dahkamuš Sámedikkiin.  Dát oktavuohta olbmuiguin, huksejeddjiiguin ja gielddaiguin lea deaŧalaš ¶
Čoahkkingirjji čállit: Roy Amundsen  114 siidu 317 siiddus Sámediggái. Dán čilgehusas áigut mii oainnusmahttit dan barggu maid Sámediggi dahká kulturmuitosuodjaleami oktavuođas ja dan viiddis máhtu mii dikkis lea dán suorggis. ¶
Čilgehus lea buorre vuođđu Sámedikki sámi kulturmuitosuodjalan bargui viidáseappot boahtteáiggi politihkain. ¶
Stáhtus ¶
2.1 Kulturmuitosuodjaleami bajimuš mihttomearit ¶
Sámedikki váldomihttomearrin kulturmuitosuodjaleami oktavuođas lea sámi kulturmuittuid ja kulturbirrasiid hálddašeapmi ja oainnusmahttin iežas historjjá ja iežas árvvuid vuođul, dainna vuolggasajiin makkár mearkkašupmi kulturmuittuin lea identitehtii ja servodaga huksemii. ¶
Sámi kulturmuittuid suodjaleapmi ja hálddašeapmi lea deaŧalaš oassi Sámedikkis doaibmasuorggis. Sámediggi galgá bidjat váldoeavttuid min iežamet vássánáiggi ja historjjá  hálddašanbargui. Sámediggi galgá hálddašit sámi kulturmuittuid ja kulturbirrasiid nu ahte dat lea mielde nannemin ja viidáseappot fievrrideamen sámi kultuvrra. Dát lea álbmotrievtti siskkobealde, ja dávista dasa ahte Sámediggái galgá addojuvvot stuorát váikkuhanfápmu go guoská mearridanváldái áššiin main lea erenoamáš mearkkašupmi sámi álbmogii. ¶
Dáláš hálddašanortnet lea nu ahte Sámediggái lea addojuvvon váldi kulturmuitolága mielde hálddašit sámi kulturmuittuid, seammás go Riikaantikváras lea gohčus- ja bearráigeahččanváldi Sámedikki váldeollašuhttima ektui. Sámediggi lea ovdal mearridan ahte mis galgá leat váldi hálddašit sámi kulturmuittuid njuolga kulturmuitolága mielde. Dán barggu mii háliidat bidjat beaiveortnegii. ¶
Kulturmuittuin lea ollu diehtu/máhttu ja daid hálddašeamis. Dat leat vuođđun sámi historjái. Dat gaskkustit máhtu eallineavttuid, birgenstrategiijaid, resursageavaheami, oskuipmárdusaid ja heivehemiid birra eanadahkii. Oassi dán máhtus lea ain árjjalaččat anus sámi servodagas, bálddalagaid ođđaset máhtolašvuođain ja miellaguottuiguin. Sámi kulturmuittut leat deaŧalaš oassi sámi identitehtas. Dávjá lea kulturárbi vuođđun sámi symbolageavaheapmái, ja dasto leat kultureanadat ja gullevašvuohta lávga čadnojuvvon oktii. Kulturmuittuid hálddašeami bokte oažžu Sámediggi maiddái máhtu areálageavaheami birra. Sámediggeráđđi háliida ahte máhttu sámi kulturmuittuid birra galgá oainnusmahttojuvvot ja eambbogat sáhtášedje muosáhit dan. ¶
Sámedikki vejolašvuođat váldit ovddasvástádusa sámi kulturmuitosuodjaleamis ráddjejuvvo dan geažil go Sámedikki ja ráđđehusa gaskka leat váilevaš bušeahttameannudanvuogit. Mii fertet áiggis áigái duhtat daid láidestemiide maid ráđđehus bidjá stáhtabušeahtas. Mis lea hálddašanovddasvástádus buot sámi kulturmuittuin miehtá Norgga, muhto stáhtabušeahta juolludusat eai atte doaibmamuni nu ahte sáhtášii ovddidit dán suorggi. Sámediggeráđđi geahččala ohpihii buoridit dán doaibmamuni. ¶
2.2 Rámmat ¶
2.2.1  Láhkavuođđu ¶
Sámedikki barggu vuođđu vuolggahuvvo Vuođđolága § 110a vuođul mas lea sáhka stáhta geatnegasvuođain sámiid ektui Norggas: ”Stáhta eiseválddiin lea geatnegasvuohta lágidit dilálašvuođaid nu ahte sámi álbmot sáhttá sihkkarastit ja ovddidit iežas giela, kultuvrra ja servodateallima.” Sámedikki oaivila mielde galgat mii ieža sihkkarastit min giela, kultuvrra ja servodateallima. ¶
Kulturmuitolága ulbmilin lea ahte kulturmuittut ja kulturbirrasat daid iešvuođaiguin ja variašuvnnaiguin galget suodjaluvvot, sihke oassin min kulturárbbis ja identitehtas, ja oassin ollislaš biras- ja resursahálddašeamis. 1978:s ráfáidahttojuvvo sámi kulturmuittut mat leat boarráseappot go 100 jagi automáhtalaččat lága bokte. Dán ráfáiduhttinrádjin lei earret eará dat go váilo čálalaš gáldut sámi historjjá ja vássánáiggi birra. Dasa lassin adnojuvvui sámi kulturárbi raššin ja unnán ovddastuvvon. Dasto háliidedje eiseválddit ráfáiduhttit buot kulturmuittuid main ii lean makkárge dálááiggi doaibma sámi kultuvrra ja servodaga siskkobealde (NIKU, 2010). Kulturmuitolága mielde leat maiddái buot kulturmuittut mat leat ¶
Čoahkkingirjji čállit: Roy Amundsen  115 siidu 317 siiddus boarráseappot jagi 1537 ja visttit mat leat boarráseappot jagi 1650 automáhtalaččat ráfáidahttojuvvon. Válljejuvvon kulturmuittuid ja kulturbirrasiid sáhttá maiddái ráfáiduhttit ovttaskas mearrádusa bokte kulturmuitolága mielde, dahje plána- ja huksenlága bokte. ¶
Plána- ja huksenláhka lea deaŧaleamos váikkuhangaskaoapmi servodatplánemis. Dat láhka rasttilda surggiid, láhčá ollislaš plánenvuogádaga, mas areálahálddašeapmi lea deaŧalaš oassi. Kulturmuittuid, kulturbirrasiid ja eanadagaid sáhttá suodjalit  plána- ja huksenlága geavaheami bokte. Dán váikkuhangaskaoami hálddašit gielddat plánaváldin, ja mii sáhttá geavahuvvot kulturmuittuid, kulturbirrasiid ja nationála eanadagaid mat leat deaŧalaččat sihke guovlulaččat ja báikkálaččat sihkkarastimii. Plána- ja huksenlága mielde lea Sámedikkis riekti buktit vuostecealkámuša, muhto das lea maiddái geatnegasvuohta ovttasbargat plánaeiseválddiiguin gozihan dihte sámi luondduvuđđosa. ¶
2.2.2  Doahpagat ¶
Sámi kulturmuittut ¶
Davvi Norgga arkitektuvrabálkkašupmi  2012 addojuvvui lávvui ja goahtái, ja sidjiide geat daid suodjalit. Ákkastallamis čuožžu earret eará ahte huksehusat ovddastit dakkár arkitektuvrra mii álo lea áiggis, lea ovddiduvvon eanadaga gudnejahttimiin ávnnasoptimaliserema ja hutkáivuođa bokte, mas leat nana árbevierut ja lea dađistaga rievdamin. ¶
Kulturmuitolágas gohčoduvvojit kulturmuitun buot mearkkat mat leat boahtán olbmuid doaimmas min fysálaš birrasis, maiddái lokalitehtat maidda čatnasit historjjálaš dáhpáhusat, osku dahje árbevierru. Kulturmuittut gohčoduvvojit sámi kulturmuitun dalle jos dat čatnasit ealli dahje čállojuvvon sámi árbevirrui dahje fágalaš máhttui mii duođašta oktavuođa sámi historjái ja ovdahistorjái. ¶
Visttit leat maiddái kulturmuittut ja lohkkojuvvojit sámi kulturmuitun dihto eavttuid vuođul. Dat leat čalmmustuvvon Sámedikki hálddašanplánas ”Sámi visttiid suodjaleapmi ja hálddašeapmi” jagis 2003. Deaŧaleamos eaktun lea ahte visttit gullet sámi kultuvrralaš ja historjjálaš oktavuhtii. Dat eará eavttut mat geavahuvvojit árvvoštallamis lea go vistti sámi vai ii, leat doaibma, biraslaš oktavuohta, huksenvierut, ja eaiggáda ja báikki olbmuid áddejupmi muđui. ¶
Dávjá sáhttá leat váttis loahpalaččat meroštallat sámi kulturmuittuid. Dat boahtá earret eará das go ollu kulturmuittut, sihke sámi ja eai-sámi, leat dakkár diŋggat maid ferte dađistaga oppa áiggi ođđasis meroštallat ja dulkot. Nu dat min mielas maiddái galgá leat. ¶
Kulturmuitolágas meroštallojuvvojit kulturbirasin guovllut gos kulturbirrasat leat oassin stuorát ovttadagas dahje oktavuođas. Dat sáhttet leat boazosámi goahte- dahje lávvosadji ja áidesadji, bivdorusttet bivdorokkiiguin, čilla ja biergorádju,  mearrasámi doallu mas lei leamaš viessu, áiti ja návstu dahje jávri mas leat hávdesullot ja bálvvosbáikkit.   Kulturbirrasii sáhttet maiddái gullat guovllut mat čatnasit historjjálaš dáhpáhusaide, oskui dahje árbevieruide, ja danne dat álohii ii leat olbmo lihkahan eanadat. ¶
Kultureanadat lea luondu nu movt dat lea geavahuvvon, gos olbmot leat ássan ja vásihan, sihke vássánáiggi ja dálááiggi. Go dan buohtastahttá kulturbirrasiin, de lea kultureanadat eanet oppalaš ja viiddiduvvon geográfalaččat.  Kultureanadat maid ii ráfáidahttojuvvo kulturmuitolága mielde, nugo kulturmuittut ja kulturbirrasat. ¶
Sámi kultureanadat lea eanadat gos mii eallit ja vásihat iežamet doaimmaid ja doalu bokte, muhto maiddái ovddeš sohkabuolvvaid vásihusaid gaskkusteami bokte. Dat guoská dávjá stuorra guovlluide, gos illá oppa oidnojit ge luottat. Dávjá meroštallojuvvo sámi kultureanadat duohtatkeahtes luondun dahje meahccin. ¶
Čoahkkingirjji čállit: Roy Amundsen  116 siidu 317 siiddus Sámi kultureanadat ii leat dušše eanadat maid kultuvra lea hábmen, muhto maiddái eanadat mii lea deaŧalaš kultuvrii. ¶
2.2.3  Geain lea ovddasvástádus kulturmuitosuodjaleamis ¶
Birasgáhttendepartemeanttas lea váldoovddasvástádus kulturmuitohálddašeamis Norggas ja das lea erenoamáš ovddasvástádus dán suorggi nationála politihka goziheamis. ¶
Riikaantikvára lea kulturmuittuid hálddašandirektoráhta ja lea Birasgáhttendepartemeantta ráđđeaddi ja doaimmaheaddji fágainstánsa kulturmuittuid ja kulturbirrasa hálddašeami ektui. Riikaantikváras lea váldi addit sierra lihkahallanlobi automáhtalaččat ráfáidahttojuvvon kulturmuittuid ektui. ¶
Sámedikkis lea ovddasvástádus buot sámi kulturmuittuid ja kulturbirrasiid hálddašeamis Norggas. Mii galgat maiddái doaibmat fágapolitihkalaš ráđđin eará almmolaš orgánaide sámi kulturmuitoáššiin. Sámediggi goziha maiddái kulturmuitoberoštumiid plána- ja huksenáššiin plána- ja huksenlága mielde. Mii galgat buktit vuostecealkámušaid dalle go plánat eai dávis nationála ja deaŧalaš regionála beroštusaide. Dasto lea Sámedikkis hálddašanovddasvástádus  sámi kulturmuittuid seailluheamis ja láhčimis. Seailluheami oktavuođas sáhttet čađahuvvot sierralágan doaibmabijut maid bokte sihkkarastit, suodjalit ja oainnusmahttit sámi kulturmuittuid. Sihkkarastimiin oaivvilduvvo ahte kulturmuittut suodjaluvvojit sihke siskkáldas áitagiid vuostá ja maiddái mat bohtet olggobealde, nu guhkás go lea vejolaš. ¶
Fylkkagielddaide, nugo Sámediggái ge, lea biddjojuvvon ovddasvástádus gozihit nationála ja regionála gáhttenárvosaš kulturmuittuid ja kulturbirrasa iežaset fylkkain. Sámedikkis lea ovddasvástádus sámi kulturmuittuin buot fylkkain, ja fylkkagielddain fas lea regionála ovddasvástádus kulturmuittuin mat leat boarráset jagi 1537 ja ođđaset áiggi kulturmuittuin mat eai leat sámi kulturmuittut. ¶
Gielddat leat plánaeiseválddit plána- ja huksenlága mielde. Dat mearkkaša earret eará dan ahte dain lea ovddasvástádus areálaplánain ja regulerenplánain iežaset gielddain. ¶
Kulturmuitolága mielde lea riikaoassemuseain ovddasvástádus bođu kulturmuittuin ja kulturmuittuin mat leat čázi vuolde. NTNU-Dieđamuseas, Romssa museas ja Kulturhistorjjálaš museas lea vuolggasajis ovddasvástádus sámi kulturmuittuin. Sámi kulturmuittut gávdnojit miehtá riikka, mii mearkkaša dan ahte sámi bođu kulturmuittuid, galget gozihit maiddái eará riikaoassemuseat.  RiddoDuottarMuseas lea mearridanváldi sámi kulturmuittuid olggos fievrrideamis. ¶
2.2.4  Sámedikki váldi kulturmuitosuodjaleamis ¶
Váldi sámi kulturmuittuid hálddašeamis fápmuduvvui 1994:s  Sámi kulturmuitoráđđái, maid Sámediggi lei politihkalaččat nammadan. Dan maŋŋá sirdojuvvui váldi geahččalanortnega bokte njuolga Sámediggái 2001:s, dan oktavuođas go Sámedikki buot vuollásaš ráđit heaittihuvvojedje. Nappo leage Sámedikki hálddašanovddasvástádus gaskaboddasaš, vuorddidettiin bissovaš čovdosa. 2005:s guhkiduvvui geahččalanortnet láhkaásahusa bokte doaisttážii. ¶
Fágalaččat lea Sámediggi Birasgáhttendepartemeantta ja Riikaantikvára vuollásaš. Mearrádusaid maid Sámediggi dahká kulturmuitoeiseváldin sáhttá váidit Riikaantikvárii. Birasgáhttendepartemeanta sáhttá addit oppalaš njuolggadusaid válddi ollašuhttimii. ¶
Sámi kulturmuitosuodjalusa boahtteáiggi organiserema čielggadii bargojoavku 2007:s. Dat čalmmustii golbma málle boahtteáiggi organiseremii: ¶
Departemeanta addá Sámediggái válddi delegašuvdnamearrádusa bokte. Málle dávista dan ortnegii mii dál lea.  Sámediggái addojuvvo váldi láhkaásahusain mii lea mearriduvvon gonagaslaš resolušuvnna bokte. Málle mearkkaša dan ahte Birasgáhttendepartemeanta váldá badjelasas dan rolla mii Riikaantikváras dál lea Sámedikki mearrádusaid váiddainstánsan. ¶
Čoahkkingirjji čállit: Roy Amundsen  117 siidu 317 siiddus Sámediggái addojuvvo váldi njuolga lágas. Málle mearkkaša dasto ahte váidagat galget mearriduvvot Sámedikki iežas váldestruktuvrra siskkobealde loahpalaš mearrádusain. Dát čoavddus eaktuda dan ahte láhka rievdaduvvo. ¶
Sámediggi lea mearrádusa bokte áššis 37/07 Sámi kulturmuitosuodjaleapmi boahtteáiggis guorrasan dasa ahte Sámediggái addojuvvo váldi njuolga kulturmuitolágas. Dát mearkkaša dan ahte Birasgáhttendepartemeanta ii galgga sáhttit gohččosiid bokte stivret Sámedikki. Vuođđun lea dattetge dat ahte Birasgáhttendepartemeanttas ain lea ovddasvástádus fágadepartemeantan kulturmuitolága mielde, ja dieinna lágiin oažžu stuorra váikkuhanfámu lága dulkomiin ja hálddašangeavahusa ovddideamis. Lagat njuolggadusat ovttasbarggus ja áššemeannudeamis sierra hálddašaninstánssaid gaskka kulturmuitosuodjaleami oktavuođas sáhttet addojuvvot láhkaásahusaid dahje njuolggadusaid mielde. Jos váldi addojuvvo njuolga lágas, de mearkkaša dat dan ahte maiddái váiddaáššit mearriduvvojit Sámedikki iežas váldestruktuvrra siskkobealde. Dát ii leat amas dahje váttis Sámediggái čađahit. Sámedikkis lea guhkes vásihus guovtti dási meannudeami doaimmaheamis eará hálddašanáššiid ektui, gč. sámelága § 2-12. ¶
2.3 Hálddašeapmi ja máhttu ¶
Sámedikkis lea ollu hálddašanbargu sámi kulturmuittuid ja kulturbirrasiid ektui. 2012:s bohte midjiide 6181 dokumeantta, mii sáddiimet 2442 dokumeantta, mii čađaheimmet 213 geahčadeami ja 1041 ovttaskas muittu biddjojuvvojedje Riikaantikvára Askeladden kulturmuitodiehtovuđđui. Mis lea leamaš oktavuohta 134 gielddain, 8 fylkkagielddain, 3 arkeologalaš riikaoassemuseain, sámi museaiguin ja eará museaiguin. Dasa lassin leat ollu eará báikkálaš, guovlulaš ja stáhta aktevrrat mat háliidit searvvahit Sámedikki relevánta surggiin. ¶
Sámedikkis leat viehka unnán bargit fágasuorggis. Danne mii bargat ollu daid resurssaiguin mat mis leat. Dat čájeha maiddái ahte Sámedikkis lea ollu máhttu fágasuorggi birra. Dasa lassin lea barggus oktavuohta ollu eará máhttui, sámi historjjá birra, eanadaga ja visttiid geavaheami birra, areálalihkahemiid birra ja gos huksendeaddu lea stuoris. ¶
Guovtti čuovvovaš teakstaoasis čalmmustit mii sámi kulturmuittuid hálddašeami geavahusas, ja áigut čájehit dan máhtu mii dán hálddašeamis lea ja maid dat vuolggaha. ¶
2.3.1  Beaivválaš bargu ¶
Hálddašaneiseváldin lea Sámediggi geatnegahttojuvvon jođihit buot sámi kulturmuittuid ja kulturbirrasiid hálddašeami Norggas. Sámediggi goziha maiddái kulturmuitoberoštumiid plána- ja huksenáššiin plána- ja huksenlága mielde. Geavahusas mearkkaša dat dan ahte Sámediggi addá gulaskuddanvástádusa plánaeiseváldái dahje huksejeddjiide jos plánejuvvon doaibmabidju guoská sámi kulturmuittuide. Doaibmabijut sáhttet leat fylkkaplánat ja regionála energiijahuksendoaibmabijut, gielddaplána areálaoassi, huksenguovlluid regulerenplánat dahje ráfáidahttojuvvon vistti huksendieđáhus ja bartaduktásajiid juohkin. ¶
Árvvoštallamiin gusket go plánejuvvon areálalihkahallamat sámi kulturmuittuide, geavahuvvojit earret eará sámi kulturmuittuid ovddeš registreremat, sámi historjá ja álbmotmuitalusat. Jos Sámedikki mielas lea jáhkehahtti ahte plánejuvvon doaibmabidju sáhttá guoskat sámi kulturmuittuide, de ferte Sámediggi čađahit geahčadeami. Geahčademiid ferte čađahit dalle go ii leat girsi ja lea bievla, ja dasto ferte leat dohkálaš beaivečuovga. Kulturmuitolága mearrádusaid mielde, ferte dábálaččat doaibmabidjooamasteaddji ieš máksit geahčademiid ja eará iskkademiid stuorát doaibmabijuid oktavuođas. Jos Sámedikki oaivila mielde guoská doaibmabidju sámi kulturmuittuide, de váldá Sámediggi oktavuođa plánaeiseválddiin dahje huksejeddjiin. Mii rávvet ahte doaibmabidjooamasteaddji juogo heiveha lihkahallamiid dihto kulturmuittuid ektui, dahje mii bivdit ahte doaibmabidjooamasteaddji regulere guovllu kulturmuitosuodjalusa várás ja areálaid geavaheapmi plánas dávista dasa. Jos dán in sáhte dahkat, de sáhttá doaibmabidjooamasteaddji ohcat luvvema kulturmuittu ektui. Hui hárve ahte Sámediggi ferte biehttalit plánejuvvon doaibmabijuid. ¶
Vistegáhttenbarggus addá Sámediggi rávvagiid ja bagada visttiid ođastemiid, sihkkarastima ja láhčima oktavuođas. Doaibmabidju automáhtalaččat ráfáidahttojuvvon viesuid ektui sáhttá maiddái buvttihit barggu mii gáibida oažžut sierra lobiid kulturmuitolága mielde. ¶
Čoahkkingirjji čállit: Roy Amundsen  118 siidu 317 siiddus ¶
Prošeavttat ¶
Sámediggi lea dál bargamin guvttiin stuorra kulturmuitosuodjalanprošeavttain. Prošeavttat buktet ođđa registreremiid, ođđa máhtu sámi kulturmuittuid ja sámi leahkima birra ja dat nannejit sihke Sámedikki, doaibmabidjooamasteaddji ja sin geat eaiggádit ovdamearkka dihte visttiid gelbbolašvuođa. ¶
Plánejuvvon 420 kV linjá huksema oktavuođas Báhccavuonas Hámmárfestii, lea Sámedikkis okta prošeakta ahte registreret kulturmuittuid linjá miehtá. Statnett lea doaibmabidjooamasteaddji. Prošeavtta golmma áigodagas leat registrerejuvvon birrasii 950 kulturmuittu. Eanaš registreremat čatnasit boazosámi geavahussii ja ássamii. Prošeaktabargu lea addán ođđa mávssolaš duođaštanávdnasiid, doppe gos ovdal leat unnán dahkkojuvvon registreremat. Sámedikki árvvoštallama mielde addet dát iskkadeamit midjiide ođđa ja deaŧalaš máhtu sámi kulturhistorjjá birra oppalaččat, ja guoskevaš guovllu birra erenoamážit. ¶
Kulturmuitolohku lea fuopmášahtti stuoris. Go kulturmuittut leat ruossut doarrás linjá miehtá, de čájeha dat dan ahte dáin guovlluin gávdnojit ollu eanet mearkkat dološ doaimmas ja ássamis, ja ahte dat leat leamaš deaŧalaš sámi geavahusguovllut guhkes áiggi maŋos guvlui. ¶
2011:s álggahii Sámediggi, ovttasráđiid Riikaantikvárain ja Birasgáhttendepartemeanttain, prošeavtta man bokte identifiseret ja registreret automáhtalaččat ráfáidahttojuvvon sámi visttiid. Prošeavtta ulbmilin lea háhkat geahčastaga, sihkkarastit árvvuid ja hehttet sámi visttiid billašuvvamis. Prošeavtta nubbi ulbmil lea oahpahit dihtomielalašvuođa báikegottiide ja sámi visttiid eaiggádiidda, ja dasto oainnusmahttit sámi kultuvrra ja identitehta báikkálaččat. Prošeakta identifisere, registrere ja árvvoštallá automáhtalaččat ráfáidahttojuvvon ja ođđa sámi visttiid dili ja suodjalanárvvu. Bohtosat biddjojuvvojit Askeladden nammasaš kulturmuitodiehtovuđđui. ¶
Jagi 2012 áigge geahčaduvvojedje birrasii 330 vistti Mátta-Várjjaga, Deanu, Skániid, Gála ja Árborde gielddain. 200 viesu dáin leat boarráset go 100 jagi. Geassit 2013 lea áigumuš geahčadit birrasii 200 vistti Røros, Rivttáid ja Kárášjoga gielddas. ¶
Dát máhttu lea hui deaŧalaš sámi kulturmuittuid hálddašeapmái. Go visttit eai leat leamaš registrerejuvvon, ja eat dieđe visttiid agi, logu ja dili, de lea leamaš measta veadjemeahttun čuovvolit kulturmuitobarggu. Ovdal prošeavtta lea meroštallojuvvon ahte sáhttet leat sullii 1800 ráfáidahttojuvvon sámi vistti Norggas. Plána mielde galgá ovdal jagi 2017 gávdnot ollislaš geahčastat sámi visttiin. ¶
Doarjja kulturmuitosuodjaleapmái ¶
Sámedikkis lea ohcanvuđot doarjjaortnet sámi kulturmuitosuodjaleami várás. Ohcciid lohku rievddada ja eanaš háviid lea lohku leamaš badjelaš 60. Ruđat juolluduvvojit váldoáššis automáhtalaččat ráfáidahttojuvvon ja gáhttenárvosaš sámi visttiid ođastandoaibmabijuide ja prošeavttaide automáhtalaččat ráfáidahttojuvvon sámi kulturmuittuid ektui. Doarjjaortnet addá bohtosiid sihke visttiid dási ja eará kulturmuittuid ektui ja ođđa kulturmuittuid registrerema ektui. ¶
Ovttasbargu ¶
Sámediggi ja fylkkagielddat leat goappašagat birasgáhttenhálddašeami regionála apparáhtat kulturmuittuid ektui. Fylkkagielddain lea ovddasvástádus kulturmuitosuodjaleamis iežaset fylkkain. Sámedikkis lea vásttolaččat ovddasvástádus sámi kulturmuittuin miehtá Norgga. Nuppiiguin sániiguin go dadjá de lea beliin parallealla hálddašeapmi go guoská geográfalaš ovddasvástádussuorgái, muhto ovddasvástádus ii guoskka seamma kulturmuittuide. Dát hástala lávga ovttasbargu fylkkagielddaiguin. Ovttasbargu lea biddjojuvvon láhkaásahussii fágalaš ovddasvástádusjuogu ektui ja Sámedikki ovttasbargošiehtadusaid ektui fylkkagielddaiguin. Ovttasbargošiehtadusaid ulbmilin lea nannet ja oainnusmahttit sámi kultuvrra, giela ja servodateallima fylkkain. ¶
Kulturmuitosuodjalusa bokte lea Sámedikkis viiddis oktavuohta gielddaiguin, huksejeddjiiguin ja ovttaskas olbmuiguin. Sámediggi searvá maiddái ovttasbargočoahkkimiidda riikaoassemuseaiguin ovttas Riikaantikvárain ja fylkkagielddaiguin. ¶
Sámedikki kulturmuitosuodjaleami eará guovddáš ovttasbargobealit leat sámi museat. Museain lea deaŧalaš doaibma sámi kulturmuitosuodjaleami oktavuođas. Ollu sámi museaide lea máhttu ja gelbbolašvuohta ¶
Čoahkkingirjji čállit: Roy Amundsen  119 siidu 317 siiddus kulturmuittuid birra okta deaŧalaš oassi daid doaimmas. Dan erenoamáš gelbbolašvuođa maid dat leat gártadan alcceseaset, lea deaŧalaš atnit ávviris ja viidáseappot dan ovddidit. ¶
Sámi kulturmuittut historjjá diehtovuođđun ¶
Sámi kulturmuitosuodjaleami oktavuođas lea sáhka min historjjá sámi ovddeš áiggi birra ja fysihkalaš mearkkaid birra. Ođđa sámi kulturmuittuid gávdnosat ja ođđa máhttu ovddeš áiggi ja historjjá birra Norggas dahká ahte kulturmuitosuodjaleapmi lea okta gelddoleamos fágasurggiin Sámedikkis. Sihke ovddeš registrerejuvvon kulturmuittuid dulkon ja kulturmuittuid registreren ođđa báikkiin, addá ođđa máhtu sámi historjjá birra mii sáhttá hástalit nationála gova das mii sámevuohta lea. ¶
Juo registrerejuvvon kulturmuittuid kvalitehta dárkkistuvvo oktilaččat. Sáhttá ge čájehit ahte kulturmuittut mat ovdal leat registrerejuvvon gullat norrøna árbevirrui, leat ge sámi. Sáhttá leat maid nuppi guvlui. Sámi kulturmuitosuodjaleapmi leage máttasámi guovllus eanet deaŧalaš. Dan ahte kulturmuittut leat sámi, ferte nannet ja duođaštit liigeduođaštusain. Dat go sámit leat ássan ovttaskas guovlluin, sáhttá dávjá leat váttis daidda dohkkehit, geain alddiineaset leat areálaberoštumit seamma guovllus. Ođđa registreremat ja registrerejuvvon kulturmuittuid kvalitehta dárkkisteapmi leat deaŧalaš áššečuolmmat arkeologalaš dutkamii. ¶
Sámedikki ii galgga čállit historjjá, dat bargu gullá dutkiide. Sámediggi sáhttá dattetge leat mielde bidjamin deaŧalaš gažaldagaid, čalmmusteamen áššečuolmmaid ja registreremin kulturmuittuid ja buktit min máhtu daid birra buohkaid olámuddui. ¶
Sámi kulturmuittuid gaskkusteapmi ¶
Kulturmuittut leat mielde muitaleamen sámi historjjá sihke nationála ja báikkálaš dásis. Min vásihus lea ahte máhttu kulturmuittuid birra váikkuha sámi identitehta nannema ja čeavláivuođa min iežamet historjjás. Danne lea deaŧalaš ahte sámi kulturmuittut oainnusmahttojuvvojit. ¶
Sámedikkis lea hálddašanovddasvástádus sámi kulturmuittuid seailluheamis ja láhčimis. Seailluheamis sáhttet čađahuvvot sierra doaibmabijut maiguin sihkkarastit, suodjalit ja oainnusmahttit kulturmuittuid. Sihkkarastin mearkkaša dan ahte kulturmuittut suodjaluvvojit sihke siskkáldas ja olggobeale áitagiid vuostá nu guhkás go lea vejolaš. Kulturmuittu láhčin ja gaskkusteapmi olbmuide sáhttá leat okta lávki seailluhanbarggus. Dat sáhttá lea beassama ráhkadeapmi, bálgáid merken dahje galbbaid bidjan mat muitalit kulturmuittuid birra. Buot sámi kulturmuittut eai dattetge galgga leat olámuttus. Ollu lokalitehtat leat rašit ja dat suodjaluvvojit buoremusat dainna lágiin ahte besset orrut ráfis. ¶
Stuorámus prošeakta mii mis lea kulturmuittuid oainnusmahttimis lea bargu oččodit máŋga lokalitehta Várjjagis UNESCO máilmmiárbelistii. Lokalitehtat leat Ceavccageađggi kulturmuitoguovlu ja geađgeáiggi lokalitehta Ruovdenjunlokta Unjárgga gielddas, bivdorusttet Noiddiidčearus Báhcavuona gielddas ja Gollevárri Deanu gielddas. Álgaga duogážin oažžut saji máilmmiárbelisttas lea ahte mii háliidit ahte máilbmi galgá oažžut muosáhit daid kulturhistorjjálaš árvvuid maid mii atnit alla árvvus, ja ahte dán lágan fuomášupmi addá positiivvalaš riekkisváikkuhusaid báikegottiide ja geavaheddjiide. Sámedikkis leat stuorra vuordámušat maid sámi máilmmiárbebáiki Várjjagis sáhttá mearkkašit, sihke máhtu, áddejumi, vásihusa, kulturdoaimma ja ealáhusovddideami dáfus. Sámediggi áigu geassit 2013čađahit geahčademiid Hardangerduoddaris. Sámediggi diehtá ahte Telemárkkus ja Buskerudas lea ássanárbevierru. Máŋga árbevieru gullet oktii biebmoboazodoallu Hardangerduoddaris gosa ollu sámit fárrejedje 17-1800-logus. Erenoamážit namuhuvvo guovlu bajit Setesdalas. Dan guovllu máidnasis muitaluvvo ahte dološ áiggi oamastedje sápmelaččat olles Setesdala, oktan váriiguin ja mii doppe lei. ¶
Arkeologalaš gávdnosiid gaskkas lea čujuhuvvon ahte kulturmuittut mat gávdnojit sámi guovlluin gávdnojit maiddái Hardangerduoddaris. Dat gusket ovdamearkka dihte bivdorokkiide mat ledje dábálaččat máttasámi guovllus. Dákterádju čiskojuvvon ađadávttiiguin, mii 2011:s beaiváduvvui áigái 1300-1500 logus, lea maiddái deaŧalaš. Maiddái báikenamat gessojuvvojedje ovdan mat čájehit boarráset sámi ássama Hardangerduoddaris. Hástalus dáinna lea ahte árbediehtu lea soaittáhagas ja ollu báikkiin lea sámi historjá ollásit vajáldahttojuvvon. Arkeologiija lea ollu gerddiid áidna vuohki mainna sáhttá gávdnat mearkkaid sámi geavahusas. ¶
Čoahkkingirjji čállit: Roy Amundsen  120 siidu 317 siiddus Sámi museat leat deaŧalaš ásahusat sámi kulturmuittuid ja sámi historjjá gaskkusteamis. Várjjaga Sámi musea ja Nuortasámi musea leat ožžon ovddasvástádusa Ceavccageađggi kulturmuitoguovllu ja Njávdáma Nuortalaš gili kulturbirrasa seailluheamis. Museaide lea juolluduvvon ruhta dáid bargguid várás. Sámi museat eaiggáduššet maiddái máŋga vistti ja dain leat bođu kulturmuittut iežaset čoahkkádusain ja čájáhusain. ¶
Várjjaga Sámi museas lea sierra fáddágihpa vuođđoskuvlla várás man sisdoallun leat kulturmuittuid. Ceavccageađgi geađgeáiggi ja kulturmuitoguovlu leat fáttát maid birra guovllu skuvllat sáhttet oahppat. ¶
Riikaantikváras leat sierra lágan áŋgiruššamat ja prográmmat kulturmuittuid suodjaleami várás. Sámediggeráđđi árvvoštallá searvama dán lágan prošeavttaide ja árjjalaččat searvá daidda mat leat relevánta midjiide. Okta ovdamearka lea válljejuvvon arkeologalaš kulturmuittuid suodjalan-prográmma 2010-2020 (BARK). Ulbmilin lea ahte muhtun válljejuvvon arkeologalaš kulturmuittut  ja kulturbirrasat  miehtá riikka galget sihkkarastojuvvot guhkes áiggi seailluheami bokte ja galget buktojuvvot olbmuid olámuddui ovdal jagi 2020. Sámedikki bargun lea ráhkadit geahčastaga láhččojuvvon sámi kulturmuittuid dili birra, ja addit rávvagiid makkár lokalitehtaid Sámediggi háliida láhčit. Dasto ráhkaduvvo guhkesáiggi einnostan vejolaš plána sámi kulturmuittuid seailluhanbarggu várás. ¶
Hástalusat ¶
Sámediggeráđđi lea hábmen ođđa váldomihttomeari sámi kulturmuitosuodjaleami várás: ¶
Duođaštit, gaskkustit ja hálddašit dan ovddeš áiggi máhtu sámi kulturmuittuid ja kulturbirrasiid birra boahtteáiggi várás, maid sámi kulturmuittut ja kulturbirrasat ovddastit. ¶
Dán mihttomeari juksama oktavuođas leat mis ollu hástalusat. Ovtta čilgehusas ii leat sadji čalmmustit ja digaštallat buot. Sámediggeráđđi áigu dás čalmmustit hástalusaid čuovvovaš áŋgiruššansurggiid siskkobealde: ¶
1. Hálddašanváldi 2. Oainnusmahttin 3. Ekonomiija ¶
3.1 Hálddašanváldi ¶
3.1.1  Válddi čilgen ¶
Mii lea Sámedikki rolla kulturmuitosuodjaleamis ii leat formálalaččat čilgejuvvon. Sámi kulturmuittuid hálddašanváldi kulturmuitolága mielde lea addojuvvon Sámediggái geahččalanortnega bokte 2001:s. Dát geahččalanortnet lea ain gustomin. ¶
Sámedikki válddi čilgen kulturmuitolága mielde lea okta dain stuorámus hástalusain mat mis leat. Sámediggi lea nugo árabuš namuhuvvon mearridan ahte Sámediggái juolluduvvo váldi njuolga kulturmuitolágas. Dát mearrádus lea ain gustomin. ¶
Dáláš hálddašanortnet mearkkaša geavahusas dan ahte Riikaantikváras lea gohččun- ja bearráigeahččanváldi Sámedikki váldedoaimmaheami ektui. Dát mearkkaša dan ahte Birasgáhttendepartemeanttas lea oalle guhkás váldi, vuollásaš direktoráhta, Riikaantikvára bokte, mii sáhttá bidjat politihkalaš láidestemiid vuoruhemiide sámi kulturmuittuid suodjaleami siskkobealde. Sámediggi anii dán čovdosa pragmáhtalaš čoavddusin Sámedikki huksemis ollislaš politihkalaš álbmotválljen orgánan. ¶
Sámediggeráđđi oaivvilda dattetge ahte dáláš hálddašanortnet ii váldde vuolggasaji stáhta sámepolitihkalaš mihttomeriin. Dainna ii gozihuvvo Sámedikki iešheanalašvuohta ja integritehta iešheanalaš álbmotválljen orgánan, ja dat maid ii váldde vuolggasajis das ahte sámi kulturmuitohálddašeapmi ferte sáhttit árvvoštallat árvvu, vuoruhemiid ja geavahusa sámi servodaga ektui. Ii ge hálddašanortnegis leat láhččojuvvon dasa ahte Stuorradiggi galggašii mearridit makkár láhkahálddašeaddji váldi Sámedikkis lea. ¶
Čoahkkingirjji čállit: Roy Amundsen  121 siidu 317 siiddus Válddi fápmudeami oktavuođas Sámediggái kulturmuitolága mielde, oaivvilduvvo ahte lea váttis jos Sámedikkis galgá leat rolla sihke politihkalaš orgánan ja hálddašanorgánan. Sámediggeráđđi oaivvilda ahte buot hálddašeapmi lea muhtun lágan politihkalaš bearráigeahču ja ovddasvástádusa vuolde, maiddái ii-sámi kulturmuittuid hálddašeapmi. ¶
 Jagi 2013 cuoŋománu loahpas ovddidii Ráđđehus ođđa stuorradiggedieđáhusa ¶
kulturmuitosuodjalusa birra, stuorradiggedieđáhus 35 (2012-2013) Framtid med fotfeste. Kulturminnepolitikken. Sámediggi ii lean searvvahuvvon dán dieđáhusbargui, vaikko mis lea konsultašuvdnašiehtadus min ja ráđđehusa gaskka. Stuorradiggedieđáhusas maid eai oidno makkárge signálat movt čoavdit Sámedikki hálddašanválddi. Seammás lea ráđđehus álggahan barggu geahččalit ođđa hálddašanortnega man oktavuođas regionála kulturmuitoeiseváldi ovtta fylkkas sirdojuvvo fylkkamánnii geahččalanáigodagas. ¶
 Stuorradiggedieđáhusas leat dattetge doaibmabijut mat gusket sámi kulturmuitosuodjaleapmái. ¶
Sámediggeráđđi oaivvilda ahte dán ášši meannudeapmi ráđđehusa beales nanne ahte lea dárbu čilget makkár váldi Sámedikkis lea sámi kulturmuittuide. ¶
Sámediggeráđđái lea hui deaŧalaš ahte Sámedikki váldi kulturmuitolágas loahpalaččat čilgejuvvo. ¶
3.1.2  100-jagi njuolggadus ¶
Buot sámi kulturmuittut mat leat boarráset go 100 jagi leat automáhtalaččat ráfáidahttojuvvon kulturmuitolága mielde. Norgga kulturmuitodutkaninstituhtta (2010) lea čielggadan makkár vásihusat leat dakkár govdu rájiin. Raporttas boahtá ovdan ahte automáhtalaččat ráfáidahttojuvvon sámi kulturmuittut lassánit juohke jagi. Lassáneapmi oidno buoremusat maŋŋá jagi 2045, dalle go nuppi máilmmi soađi kulturmuittut automáhtalaččat ráfáidahttojuvvojit. Automáhtalaččat ráfáidahttojuvvon kulturmuittuid lassáneapmi bidjá dađistaga ollu láidestemiid areálageavaheapmái sámi ássanguovlluin. Ná ii leat dušše čoahkkebáikkiin, muhto maiddái dain guovlluin gos háliidit joatkit árbevirolaš vuođđoealáhusaiguin nugo boazodoaluin ja eanadoaluin. Dát buktá stuorra hástalusaid kulturmuitolága ollašuhttimii. Mii oažžut eanet sierralohpeáššiid, šaddá stuorát dárbu oažžut eanet virggiid ja dárbu šaddá oažžut buoret digitála reaidduid. Maiddái gielddalaš hálddašeamis ferte leat oktavuohta eanet ráfáidahttojuvvon kulturmuittuide. ¶
Automáhtalaččat ráfáidahttojuvvon objeavttat sáhttet šaddat nu viidát ahte dat sáhttá hehttet servodatovddideami sámi servodagain, nugo háliidivččiimet. Dán lágan váikkuhusat sáhttet fas dagahit dan ahte kulturmuittut adnojuvvojit caggin eaige resursan, ja dat sáhttá áiggi mielde láivudit kulturmuitolága áigumuša sámi kulturmuittuid goziheamis ja suodjaleamis.  Ovdamearkka dihte sáhttá árran (dollasadji) 1950:s mii ain geavahuvvo odne, šaddat automáhtalaččat ráfáidahttojuvvon jagis 2050. Lága mielde dan ii sáhte rievdadit dahje sihkkut. ¶
Fásta ráfáiduhttinráji bidjan sámi kulturmuittuide sáhtášii eastadit muhtun váikkuhusaid mat leat namuhuvvon bajábealde. Muhto fásta ráfáiduhttinrádji sáhtášii sirret kulturmuittuid mat leat máhttogáldun iežaset áiggi birra. Dán hástalusa sáhttá deaividit máŋgga láhkai, ovdamearkka dihte ahte árjjaleappot geavahit plána- ja huksenlága, mearrádusráfáiduhttima geavaheami oktavuođas, dahje julggaštit válljejuvvon sámi kulturmuittuid muhtun áigodaga rájes automáhtalaččat ráfáidahttojuvvon. ¶
Fylkkagielddain lea guhkes hárjáneapmi bargat ođđa áiggi kulturmuittuiguin mat eai leat automáhtalaččat ráfáidahttojuvvon kulturmuitolágas. Jos vejolaččat fievrriduvvošii fásta ráfáiduhttinrádji sámi kulturmuittuide, de sáhttá geavahit fylkkagielddaid vásihusaid. ¶
Dán vuođul oaivvilda Sámediggeráđđi ahte kulturmuitolága 100-jagi ráji automáhtalaččat ráfáidahttojuvvon sámi kulturmuittuin ferte politihkalaččat meannudit. Sámediggi ferte leat diehttelas oasseváldi proseassas man bokte vejolaččat ođasmahttit kulturmuitolága mearrádusaid. ¶
Čoahkkingirjji čállit: Roy Amundsen  122 siidu 317 siiddus ¶
3.1.3  Geográfalaš hálddašanguovlu ¶
Mii oažžut dađistaga ođđa máhtu kulturmuittuid birra olggobealde árbevirolaš sámi guovllu. Mii gávdnat dakkár kulturmuittuid mat sulastahttet ollu daid kulturmuittuid mat meroštallojuvvojit sámi kulturmuitun, ja juo registrerejuvvon kulturmuittut dulkojuvvojit ođđasis. Dát sáhttá leat deaŧalaš máhttu sámi historjjá birra. Dát guoská erenoamážit máttasámi guvlui. ¶
Danne háliida Sámediggeráđđi heaitit geavaheames doahpaga hálddašanguovlu. Kulturmuitolága mielde lea Sámedikkis hálddašanovddasvástádus sámi kulturmuittuin miehtá riikka. Geavahusas leat mii ráddjen dán guovllu hálddašanguovlun mii vástida geográfalaš doaibmaguovllu konsultašuvnnaid várás, maiddái gohčoduvvon árbevirolaš sámi guovlun. Ođđa máhttu kulturmuittuid vuođul sáhttá várra čájehit ahte min árbevirolaš doaba ii leatge nu árbevirolaš dattetge. ¶
Sámedikkis dattetge ii leat kapasitehta dahje resurssat doaibmat gulaskuddaninstánsan vel stuorát guvlui. Hálddahuslaš hástalusaid sáhttá čoavdit ovttasbarggu bokte fylkkagielddaiguin. Dál lea nu ahte fylkkagielddat máddin dieđihit Sámediggái dalle go gávdnet juoidá maid sáhtášii čatnat sámi kulturhistorjái. Dasto lea Sámediggi sámi kulturmuittuid stuorámus áššedovdi mainna maiddái fylkkagielddat sáhttet ávkkástallat.  Sámediggi sáhttá oahpahit sámi kulturmuittuid birra fylkkagielddaide ja dahkat daid dihtomielalažžan daid ektui. Vásihusat ovttasbargošiehtadusas kulturmuitosuodjaleami birra Opplándda fylkkagielddain leat leamaš buorit. Lávgadeappo ovttasbargu guoskevaš fylkkagielddaiguin dán lágan ovttasbargošiehtadusaid bokte sáhttá leat okta čoavddus. ¶
Davveleamos fylkkain lea kulturmuittuid parallealla hálddašeapmi Sámedikki ja fylkkagielddaid gaskka áššečuolbma mii berrešii biddjojuvvot áššelistii. Sáhttá leat áigeguovdil jearrat ahte sáhttá go Sámediggi váldit stuorát ovddasvástádusa go dat mii mis lea juo dál. ¶
Fágalaš hástalusat ¶
Vistesuodjaleapmi ¶
Vistesuodjaleamis leat ovddabealde stuorra hástalusat dalle go buot automáhtalaččat ráfáidahttojuvvon viesut dađistaga bohtet dihtosii ja registrerejuvvojit. Ollu oktavuođain šaddá dárbu oažžut sierra lobi lihkahallamii dahje várra addojuvvot lohpi eretváldimii. Sámediggeráđđi árvvoštallá nu ahte vaikko viessu lea ráfáidahttojuvvon, de eai dárbbaš dat buot suodjaluvvot. Min sierralohpegeavahus ferte šaddat doaibmin ja einnostahttin eaiggádiidda. ¶
Sámediggi lea dál ráhkadeamen bagadusa dán birra ja viessoeaiggádat leat deaŧaleamos olahusjoavku. Ulbmilin lea ahte viessoeaiggádat galget diehtit makkár ovdánanvugiid sii sáhttet válljet go sii áigot dahkat juoga juoidá iežaset ráfáidahttojuvvon viesuin. ¶
Fágabiras sámi vistesuodjaleamis lea unni. Dárbu lea čohkket dan fágabirrasa mii lea oktan fierpmádahkan, vai gelbbolašvuođa sáhttá viidáseappot fievrridit ja ovddidit. ¶
Sámi kulturmuittuid registreren ¶
Sámi kulturmuittut leat unnán vuogádatlaččat kártejuvvon. Dát lea stuorra hástalus beaivválaš barggus kulturmuitosuodjalemiin. Nationála registrerenaktivitehta Ekonomalaš kártadoaimmahaga ektui čađahuvvui oalle guhkás 1960- ja 1970 loguin ja váldoáššis guovddáš guovlluin. Vuolggasajis lei nu ahte sámi kulturmuittut eai registrerejuvvon. Maŋŋá go Ekonomalaš kártadoaimmahat lea registreren, de leat šaddan eanet registrerejuvvon kulturmuittut. Danne leat sámi kulturmuittut registrerejuvvon ollu báikkiin soaittáhagas dahje eai oppanassiige. ¶
Prošeavttaid bokte mat Sámedikkis dál leat, boahtá oidnosii ahte dán lágan stuorát bargu buvttiha ođđa sámi kulturmuittuid registarii. Registreremat dahkkojuvvojit ráddjejuvvon guovlluin, ja oaidnit ahte lea stuorra vejolašvuohta gávdnat eanet sámi kulturmuittuid. ¶
Hástalussan sáhttá leat meroštallamis ahte leat go kulturmuittut sámi kulturmuittut. Sámediggi dat ferte duođaštit leat go gávdnon kulturmuittut sámi kulturmuittut. Dákkár áššiid oktavuođas cuiggoduvvo Sámediggi ahte dan meroštallan vuođđuduvvo politihkkii, iige fágii. Seammás diehtit mii ahte jos mii ¶
Čoahkkingirjji čállit: Roy Amundsen  123 siidu 317 siiddus minoritehtan ieža eat meroštala iežamet kulturmuittuid, de meroštallojuvvojit dat automáhtalaččat dáža kulturmuitun. Sámediggeráđi oaivila mielde vuođđuduvvo dát seamma ollu politihkkii go min meroštallamiidda, nugo min bargu áiggis áigái lea navdojuvvon leat. ¶
Okta ovdamearka ahte gávdnojit ollu sámi kulturmuittut bođii ovdan registreremiin Gálssa suohkanis. Suohkanis eai dat registrerejuvvon Ekonomalaš kártadoaimmahaga oktavuođas. Danne dahkkojuvvui 2011:s ja 2012:s vuogádatlaš registrerenbargu suohkanplána areálaoasi oktavuođas (Narmo, 2012). Dat mii lea erenoamáš prošeavttas, lea dat go gávdnojit nu ollu duktasajit báikkiin Ráneš ja Ráidná.  Dát leat ovdal dulkojuvvon viessosadjin. ¶
Danne háliida Sámediggeráđđi oažžut vuogádatlaš ja guhkes áiggi badjel registrerenprošeavttaid ja prošeavttaid maiguin dárkkistuvvo ovddeš registreremiid kvalitehta. ¶
Ollu lea dáhpáhuvvan go guoská sámi kultuvrii ja servodatovddideapmái maiddái maŋimuš 100 jagis. Dat oidnojit mearkan eanadagas. Sámediggeviessu lea okta dán lágan kulturmuitu. Nu lea maiddái Stilla, maid mii dovdat akšuvnnaid oktavuođas Álttájoga dulvadeami oktavuođas. Dattetge ii leat Sámediggi bargan nu ollu ođđaset áiggi sámi kulturmuittuiguin. Sámediggeráđđi háliida ahte maiddái min ođđa kulturmuittut meroštallojuvvojit ja oainnusmahttojuvvojit. ¶
3.1.5  Mihttomearit ja strategiijat ¶
Váldomihttomearri: Sámediggi galgá leat deaŧaleamos eavttuid biddji sámi kulturmuitosuodjalusa várás. ¶
Oassemihttomearit: ¶
 Sámi kulturmuittut geavahuvvojit duođaštit sámi ássansajiid, ja leat oassi sámi kultuvrra ja ¶
identitehta nannemis. ¶
 Sámedikki hálddašanváldi sámi kulturmuittuide šaddá bissovaš ja váldi addojuvvo njuolga ¶
 Sámi kulturmuitosuodjaleamis lea lunddolaš ja deaŧalaš sadji nationála kulturmuitopolitihkas. ¶
 Árvvoštallat fásta ráfáiduhttinráji automáhtalaččat ráfáidahttojuvvon sámi kulturmuittuide. ¶
 Sámi visttiid doaibmi ja einnostahtti hálddašeapmi. ¶
 Buorre ja árjjalaš ovttasbargu fylkkagielddaiguin sámi kulturmuittuid suodjaleami oktavuođas. ¶
 Sámi kulturárbbi hálddašeami oktavuođas deattuhuvvo ceavzilis ja guhkes áiggi perspektiiva. ¶
 Sámi kulturmuittut leat bures kártejuvvon. ¶
 Ođđa áiggi sámi kulturmuittut leat oassin sámi kulturmuitosuodjaleamis. ¶
Strategiijat: ¶
 Bargat dan ala ahte rievdadit kulturmuitolága nu ahte Sámedikki váldi kulturmuitolága mielde ¶
čilgejuvvo. ¶
 Váldit álgaga ráfáidahttinráji árvvoštallamis sámi kulturmuittuid várás kulturmuitolágas. ¶
 Váikkuhit dan ahte ovttasbargu sámi kulturmuittuid suodjaleami ektui lea buorre ja árjjalaš. ¶
 Oččodit eanet registrerenprošeavttaid sámi kulturmuittuid kártema várás. ¶
 Bargat dan ala ahte ovdal registrerejuvvon kulturmuittut dárkkistuvvojit kvalitehta dáfus. ¶
 Bargat dan ala ahte ođđa áiggi sámi kulturmuittut oainnusmahttojuvvojit. ¶
3.2 Oainnusmahttin ¶
3.2.1  Máhtu juohkin sámi kulturmuittuid birra ¶
Sámedikkis leat ollu kulturhistorjjálaš ávdnasat registreremiid, geahčadanraporttaid ja jearahallamiid hámis. Dasa lassin leat mis hui ollu govvaávdnasat. Sámedikki kulturmuitosuodjaleami bargiin lea maiddái eanemus máhttu sámi kulturmuitosuodjaleami ja sámi kulturhistorjjá birra min riikkas. ¶
Čoahkkingirjji čállit: Roy Amundsen  124 siidu 317 siiddus Dán máhtu ferte dahkat vuogádatlažžan ja čalmmustit dan dainna lágiin ahte dat boađášii buohkaid olámuddui. Ávdnasat dáidet leat miellagiddevaččat maiddái dutkiide. ¶
Sámediggeráđđi lea álgán bidjat registrerenraporttaid olámuddui ja digitaliseret boares kárttaid ja registreremiid. Vistesuodjalanprošeavtta oktavuođas almmuhit mii maiddái poastakoartta ja plakáhta mas lea sámi áiti. ¶
3.2.2  Árvoháhkan ¶
Sámediggi vásiha ahte dađistaga bohtet eanet vuordámušat ahte sámi kulturmuittut ja kulturbirrasat galget váldojuvvot atnui báikegottiid ja ealáhuseallima ovddideami vuođđun. Nationála dásis lea árvoháhkan ja kulturmuittut leamaš áŋgiruššansuorgin sierra árvoháhkanprográmma bokte kulturmuittuid várás. Prográmmas gessojuvvo ovdan ahte árvoháhkan sáhttá leat mielde kulturárbbi buorebut ávviris atnimis ja dat sáhttá leat mielde ovddideamen ja juohkimin máhtu kulturárbbi birra resursan. ¶
Kulturmuitolága mielde lea Sámedikkis váldi seailluhit, dikšut ja oainnusmahttit sámi kulturmuittuid. Dát hálddašanváldi dagaha dan ahte Sámediggi sáhttá addit árvalusaid plánaide dađistaga go dat konkretiserejuvvojit, nu ahte earret eará prošeavttaid gávppálaš ja mátkeealáhus bealit vuođđuduvvojit sámi eavttuide ieža beassat gaskkustit ja čájehit kultuvrra. Dát sihkkarastá maiddái dan ahte kulturmuitu dohkálaččat suodjaluvvo boasttu geavaheami ja billisteami vuostá. ¶
Sámi kulturmuittu lihkostuvvama čalmmusteami ovdamearkan lea sámi kulturmuitu Finnagirku Gilevuonas. Báikkálaš návccat leat ovttas Hurtigruta fatnasiin buktán Finnagirku kulturmuitun mii lea bures oidnosis. Ieš kulturmuitu lea čuvgejuvvon ja čuovggat gáiddusstivrejuvvojit fatnasis. Seammás addojuvvo diehtojuohkin fatnasis ja historjá boares sámi bálvvosbáikki birra muitaluvvo. ¶
Stuorradiggedieđáhusas nr. 16 (2004-2005) Leve med kulturminner čuožžu ahte árvoháhkama ja ealáhusovddideami eaktun kultur- ja luondduárbbi vuođul, lea ahte doaibma ii galgga mannat vuostálaga árvvuiguin mat leat dán árbbis. Dat váldojuvvo ovdan  maiddái Sámediggedieđáhusas sámi dáidaga ja kultuvrra birra sámi dáidaga ja kultuvrra geavaheami oktavuođas kulturealáhus áŋgiruššamis: ¶
” Dat mii earuha sámi kulturealáhusa bealálaččaid dáčča dakkáriin, lea erenoamážit sin oktavuohta sámi kulturárbái. Máŋga sámi kulturbealálačča hálddašit ja gaskkustit sámi servodaga árbejuvvon kulturárvvuid. Dasa lassin boahtá gažaldat gii galgá dinet sámi kultuvrra vuođul. Ja galgá go sáhttit vuovdit buotlágan sámi kultuvrra?” ¶
Dieđáhusas nr. 35 (2012-2013) Framtid med fotfeste. Kulturmuitopolitihkas signalisere ráđđehus ahte viidáseappot ovddidit áŋgiruššama kultur- ja luondduárbbi árvoháhkama vuođul.  Ráđđehus áigu dasto movttiidahttit fylkkagielddaid ja Sámedikki váldit jođiheaddjirolla árvoháhkanbarggus ja láhčit relevánta váikkuhangaskaomiid buori oktiiordnemii regionála dásis. ¶
Dát áššečuolbma ja gažaldat ferte leat vuođđun maiddái dalle go kulturmuittut ja kulturbirrasat vejolaččat galget geavahuvvot árvoháhkamis. ¶
3.2.3  Mihttomearit ja strategiijat ¶
Váldomihttomearri: ¶
 Sámi kulturmuittut ja kulturbirrasat leat resursan máhttobuvttadeamis ja árvoháhkamis ¶
Oassemihttomearit: ¶
 Sámi kulturmuittut geavahuvvojit máhtu duođašteapmái resurssaid ja eanadaga heiveheami hárrái ¶
 Sámediggi lea váldoaktevra sámi kulturárbbi gaskkusteamis ¶
Strategiijat: ¶
 Bargat dan ala ahte Sámedikki máhttu sámi kulturmuitosuodjaleami birra lea olámuttus ¶
 Searvat bargui árvoháhkamiin ja kulturmuittuiguin ¶
Čoahkkingirjji čállit: Roy Amundsen  125 siidu 317 siiddus ¶
3.3 Ekonomiija ¶
3.3.1  Sámi kulturmuitosuodjaleami bušeahta nannen ¶
Sámediggi ovddasta sámiid álbmogin ja lea sin ovddasteaddji orgána Norggas. Dat dagaha dan ahte Sámedikkis ferte leat friijavuohta bidjat eavttuid sámepolitihkkii Norggas ja hábmet ja hálddašit dan. Dáláš bušeahttameannudanvuogit eai atte Sámediggái duohta vejolašvuođa mearridit sámi álbmoga ekonomalaš, sosiálalaš ja kultuvrralaš ahtanuššama. Dál lea stáhtus nu ahte Sámedikkis ii leat doarvái váikkuhanfápmu proseassaide maid bokte juolludusat bohtet sámi ulbmiliidda stáhtabušeahtas. Danne ferte Sámediggi beassat duohta šiehtadallandillái bajimuš ekonomalaš rámmaid ektui doaibmasis. ¶
Sámi kulturmuitosuodjaleamis leat maŋimuš jagiid lassánan dađistaga áššit. Muhto eai fal leat resurssat dán bargui geavahusas lassánan jagi 1999 rájes. Odne lea dilli nu ahte sis geat barget kulturmuitosuodjalemiin Sámedikkis lea oktavuohta 134 gielddain, 8 fylkkagielddain, 3 arkeologalaš riikaoassemuseain, sámi museaiguin ja eará guovllu museaiguin. Dasa lassin leat ollu eará báikkálaš, regionála ja stáhtalaš aktevrrat mat háliidit oažžut Sámedikki mielde relevánta surggiide. ¶
Sámediggeráđi oaivila mielde livččii stuorát bargiidresurssain sámi kulturmuitosuodjaleami oktavuođas ávki sihke gielddaide, fylkkagielddaide ja ovttaskas doaibmabidjooamasteaddjái. Jos Sámedikkis livččii vejolašvuohta ovddabealde searvat plánaproseassaide, de sáhtášii vejolaš giččuid álkibut garvit. Dasto lea Sámedikki gelbbolašvuohta fágasuorggistis mainna ollugat háliidivččet ávkkástallat. Sámedikkis lea maiddái geatnegasvuohta juohkit dán máhtu álbmogii Norggas. Sámi álbmogis ferte leat duohta riekti hálddašit ja dulkot iežas historjjá. Sámi kulturmuitosuodjaleapmi váikkuha dan. ¶
3.3.2  Sámedikki doarjja kulturmuitosuodjaleapmái ¶
Sámediggeráđđi háliida ahte doarjjaortnega mihttomearri galgá dávistit sámi kulturmuitosuodjaleami mihttomearrái, man oktavuođas doarjja galgá leat gaskaoapmin váldomihttomeari juksamii. ¶
Sámediggeráđđi árvvoštallá movt doarjja kulturmuitosuodjaleapmái buoremus vuogi mielde sáhtášii leat gaskaoapmin min mihttomeari juksamii kulturmuitosuodjaleamis. Doarjjapolitihkka sámi kulturmuitosuodjaleami siskkobealde lea dál nu ahte leat viehka ollu ohccit ja unna prošeavttat. Dán sáhttá leat váttis čuovvolit. Ohccit váillahit stuorát einnostan vejolašvuođa ortnegis. Sámedikkis leat maiddái leamaš vátna resurssat čuovvolit prošeavttaid. Seammás váikkuha doarjja báikkálaš áŋgiruššama ja lávgadeappo oktavuođa Sámedikki ja doarjjaožžui gaskka. Dát oktavuohta buktá stuorát máhtu kulturmuittuid birra sihke Sámediggái ja doarjjaoažžuide. ¶
Molssaeaktun lea ahte ráhkaduvvo prográmma máŋgga jagi badjel viste- ja kulturmuitosuodjaleami várás, dahje ahte vuoruheamit dihto jagiin mearriduvvojit njuolga. Dát vuohki attášii einnostan vejolašvuođa máŋgga jahkái, sáhtášii várra geahpedit ohcamiid meari, dávjjimusat várra stuorát institušuvnnain main lea fágalaš deaddu. Dasa lassin sáhttá árvvoštallat jorahit ruđaid muhtun instánssaide main lea gelbbolašvuohta sámi kulturmuittuin. Dat sáhttet leat ovdamearkka dihte sámi museat. Ortnegii livččii das ávki go geahppánivčče ohcamiid lohku ja maid dalle livččii álkit čuovvolit. Dát nannešii fágalaš ávkki prošeaktaeaiggátásahusa ja Sámedikki gaskka. ¶
Dán lágan prográmma sáhtášii dattetge sirret eret ollu unnit ohcciid, ja šaddá várra ahte báikkálaš áŋgiruššan ja priváhta álgagat kulturmuittuid oktavuođas jávkkašedje. Sámediggi lea barggustis kulturmuitosuodjalemiin atnán árvvus báikkálaš máhtu kulturmuittuid birra. Dan sáhttá Sámediggi caggat dan bokte go bidjá láidestemiid maiguin gozihuvvo báikkálaš áŋgiruššan ja máhttu vejolaš prográmmas dahje doarjjaeavttuin. Dát leat deaŧalaš bealit maid ferte váldit mielde árvvoštaladettiin Sámedikki doarjaga kulturmuitosuodjaleapmái vejolaš reviderema. ¶
3.3.3  Mihttomearit ja strategiijat ¶
Váldomihttomearri: ¶
 Buorit ekonomalaš rámmaeavttut sámi kulturmuittuid hálddašeami várás ¶
Čoahkkingirjji čállit: Roy Amundsen  126 siidu 317 siiddus ¶
Oassemihttomearit: ¶
 Duohta šiehtadallamat ráđđehusain juolludusaid birra sámi kulturmuitosuodjaleapmái ¶
 Einnostan vejolaš doarjja sámi kulturmuitosuodjaleapmái ¶
 Sámedikki doarjjaortnet sámi kulturmuitosuodjaleami várás goziha báikkálaš áŋgiruššama ¶
Strategiijat: ¶
 Bargat dan ala ahte bušeahtta sámi kulturmuitosuodjaleapmái nannejuvvošii ¶
 Sámedikki ohcanvuđot váikkuhangaskaomiid sámi kulturmuitosuodjaleapmái buoret ulbmil- ja ¶
boađusstivren ¶
 Sámedikki doarjaga revideren sámi kulturmuitosuodjaleamis ¶
 Sámi museaid gelbbolašvuohta geavahuvvo árjjaleappot sámi kulturmuittuid suodjalanbarggus ¶
Girjjálašvuohta ¶
Sámediggi (2013): Sámedikki 2013 bušeahtta. ¶
Sámediggi (2003): Sámi visttiid suodjaleapmi ja hálddašeapmi. ¶
Sámediggi (2013): Sámediggedieđáhus sámi dáidaga ja kultuvrra birra. ¶
Stuorradiggedieđáhus nr. 16 (2004-2005) Leve med kulturminner (kulturmuittuid birra). ¶
Stuorradiggedieđáhus 35 (2012-2013) Framtid med fotfeste. Kulturminnepolitikken (kulturmuitopolitihka birra). ¶
Ášši meannudeapmi loahpahuvvui 07.06.13 dii. 11.26. ¶
Čoahkkingirjji čállit: Roy Amundsen  127 siidu 317 siiddus ¶
Ášši/Sak  DC 021/13 ¶
Sámedikki museapolitihkalaš čielggadus 2013 ¶
Arkiivaáššenr.  12/2791 ¶
Meannudeamit ¶
Politihkalaš dássi Beaivi Áššenr. Sámediggeráđđi 24.04.13 SR 057/13 Sámedikki dievasčoahkkin 3. – 7.06.13 DC 21/13 ¶
Ášši meannudeapmi álggahuvvui maŋŋebárgga geassemánu 4. b. 2013 dii. 11.06. ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámediggeráđđi lea ságaskuššan Sámedikki museapolitihkalaš čielggadusa 2013. Čielggadus čuovvu mielddusin protokollii. ¶
Sámedikki museapolitihkalaš čielggadus 2013 ¶
Álggahus ¶
Sámediggi bijai 2004:s ovdan dieđáhusa sámi museaid birra. Dat gieđahalai eanaš mo organiseret museaid nu ahte šaddet uhcit ovttadagat, nu mo St.dieđ. nr 22(1999-2000) Kjelder til kunnskap evttohii. Nu guorrasii ge Sámediggi nationála museaođastussii. Dál leat sámi museat nannejuvvon dainna lágiin ahte ovttadagaid lohku lea uhcit, oktiibuot 6. Moadde jagi leat vássán dan rájes, ja danne ferte bargat viidáseappot museafágalaš hástalusaiguin, hástalusaiguin mat čatnasit sisdollui ja doibmii. ¶
Vuođđun čielggadussii leat vuosttažettiin guokte dokumeantta maid Sámediggi lea ožžon čállojuvvot; 2011 mannosaš ulbmil- ja dárboanalysa, muhto maiddái 2012 mannosaš raporta Bååstede – sámi kulturárbbi máhcaheapmi. ¶
Sámedikki barggu stáhtusčilgehusa vuođul museasuorggis mii identifiseret vuos sámi museaid hástalusaid. Dasto mii váldit ovdan muhtun ulbmiliid ja strategiijaid das mo mii galgat nannet sámi museaid. ¶
Dát čielggadus ii gieđahala olles sámi museasuorggi. Dat dušše čujuha muhtun surggiid mat Sámedikki mielas leat deaŧaleamos áŋgiruššansuorggi boahtte jagiin. ¶
Sámi museadoaimma stáhtus ¶
Stáhta láidestusat ¶
Sámediggi válddii badjelasas hálddašanovddasvástádusa sámi museain 2002:s, seammás go nationála museaođastus álggahuvvui. St.dieđ.nr. 22(1999-2000) Kjelder til kunnskap og oppleving válddaha nationála museaođastusa, mii deattuhii uhcit ovttadagaid ja fokusa stuorát fágalašvuhtii. Deaddu sirdojuvvui fylkkain stáhtii (doarjagat) oažžun dihtii čielgaset nationála museapolitihka. 200 miljon ru. várrejuvvui lassi doaibmadoarjagiidda ja juogaduvvui nannejuvvon ovttadagaide riikkas. Seammás ásahuvvui nationála museafierpmádat, dás maiddái Sámi museafierpmádat. ¶
St.dieđ. nr. 49 (2008-2009) Framtidas museum, bidjá muhtun lágan stáhtusa maŋŋá museaođastusa čađaheami. Dat bidjá vel eanet fokusa fágalaš beallái dakko bokte ahte deattuha njeallje áŋgiruššansuorggi; hálddašeapmi, dutkan, gaskkusteapmi ja ođasmahttin: ¶
Hálddašeapmi: Museaid dávvirvuorkkát galget fuolahuvvot ja áimmahuššojuvvot buoremus lági mielde maŋit áigái ja lágiduvvot nu ahte dat leat olámuttus olbmuide ja dutkamii. Deaŧalaš oasseulbmilin leat buorit fuolahan- ja áimmahuššandilálašvuođat ja dávvirvuorkkáid vuoruheapmi ja oktiiordnen. Dutkan: Dutkan ja máhttoovddideapmi museain lea dárbbašlaš fágalaš vuođđu čohkkemii, duođašteapmái ja gaskkusteapmái. Oasseulbmilin lea eanet dutkanovttasbargu, sihke museafierpmádagas ja gaskal museaid ja dutkanbirrasiid máhttosuorggis. Gaskkusteapmi: Museat galget fuolahit olbmuide máhtu ja muosáhusa ja leat olámuttus buohkaide. Dat mearkkaša ulbmillaš láhčin iešguđet joavkkuid várás ja áigeguovdilis gaskkusteapmi mii ovddida kritihkalaš smiehttama ja luovvá áddejumi. Ođasmahttin: Fágalaš ovddideami, ođđajurddašeami ja profešonaliserema bokte galget museat leat dahkkojuvvon áigeguovdilin sin doaimma buot osiin, leat nana ásahusat ja dain galgá leat árjjalaš servodatrolla. Oasseulbmilin lea ovddidit digitála hálddašeami ja gaskkusteami. ¶
Sámi museat ¶
Dál leat 6 nannejuvvon sámi musea. Sámediggi nammada stivralahtuid buot museaide. Museat válddahuvvojit dárkileappot Ulmil- ja dárboanalysas ja Bååstede-raporttas. Dát leat: ¶
Saemien Sijte, Snoasas, lea vuođđudus man Davvi-Trøndelaga fylkkasuohkan, Sámediggi, Snoasa suohkan ja báikkálaš sámesearvi leat ásahan. Saemien Sijtes lea ovddasvástádus sámi museadoaimmas lullisámi guovllus.  Árran julevsámi guovddáš, Divttasvuonas ja Báidáris, lea vuođđudus maid Sámediggi, Nordlándda fylkkasuohkan ja Divttasvuona suohkan leat ásahan Árranis lea ovddasvástádus sámi museadoaimmas julev- ja bihtánsámi guovllus. Várdobáikki sámi guovddáš, Evenášis, lea oasseeaiggátsearvi. Museas lea ovddasvástádus sámi museadoaimmas Bálága rájes Nordlánddas, Romssa lulit guovlluid rádjai, lassin Ofuohtas ja Viestterállasis.  Davvi álbmogiid guovddážis OS, Gáivuonas: lea ovddasvástádus museadoaimmas Romssa gaskkamuš osiid rájes Davvi-Romssa rádjai.  RiddoDuottarMuseat doaibmavuođđus man váldohálddahus lea Kárášjogas. Ovttadagas lea ovddasvástádus Oarje-Finnmárkku sámi museadoaimmas. Ovttadaga eaiggáduššet Guovdageainnu suohkan, Sámiid Vuorkká-Dávvirat (sierra eaiggátvuođđudus), Porsáŋggu gielda ja Jáhkovuona mearrasámi musea. Ovttadahkii gullet čuovvovaš museat:  Guovdageainnu gilišillju, Guovdageainnus  Sámiid Vuorkká-Dávvirat, Kárášjogas Porsáŋggu musea, Porsáŋggus Jáhkovuona mearrasámi musea, Fálesnuoris Deanu ja Várjjaga museumssiida doaibmavuođđus man váldohálddahus lea Vuonnabađas (Unjárggas). Museas lea ovddasvástádus Nuorta-Finnmárkku sámi museadoaimmas. Ovttadaga eaiggáduššet Unjárgga gielda, Deanu gielda ja Mátta-Várjjaga gielda, ja dasa gullet čuovvovaš museat: Deanu musea, Deanus  Várjjaga Sámi musea, Vuonnabađas (Unjárggas)  Nuortasámi musea, Njávdámis (Mátta-Várjjagis) ¶
Čoahkkingirjji čállit: Roy Amundsen  129 siidu 317 siiddus ¶
Saviomusea, Girkonjárggas (Mátta-Várjjagis) ¶
Čoahkkingirjji čállit: Roy Amundsen  130 siidu 317 siiddus ¶
Sámediggi lea bidjan vuođđun International Council of Museums (ICOM) definišuvnna das mii musea lea. Dat válddahuvvo Sámediggeráđi 2004 mannosaš dieđáhusas museaid birra: ¶
Museas galgá leat hálddašanoktavuohta Sámediggái, man oktavuođas Sámediggi bidjá fágalaš ja politihkalaš eavttuid.  Museat mat doibmet sámi servodatoktavuođas Museat main lea sámi kultur- ja luondduhistorjá guovddáš doaibmasuorgin. ¶
Go museat ohcet beassat mielde Sámedikki hálddašeapmái, de Sámediggi bidjá láidestusaid museaid fágalaš doibmii. Čuovvovaš gáibádusat fertejit leat ollašuhttojuvvon jus galgá beassat mielde Sámedikki hálddašeapmái: ¶
Museas galgá leat čielgasit definerejuvvon doaibma, sierra doaibmabušeahtta ja unnimusat okta jahkedoaibma museafágalaš barggu oktavuođas. Museas ferte leat duohta doaibma sámi dávviriid, oskku ja árbevieruid čohkkema, seailluheami ja gaskkusteami oktavuođas, ja das galgá leat guhkesáigge plána.  Musea ferte sáhttit čujuhit dohkkehuvvon doaibmadieđáhussii ¶
Sámi museat hálddašit ja gaskkustit sámi kulturárbbi. Sii leat háhkan erenoamášgelbbolašvuođa sámi arkeologiijas, kulturhistorjjás, kulturmuittuin ja dáidagis. Museain lea stuorra mearkkašupmi daidda servodagaide main sii doibmet, sihke báikkálaččat ja regiovnnalaččat. Máŋga musea doibmet seamma robi vuolde go eará sámi doaimmat nu go giellaguovddážat, kulturviesut jna. Dát lea mielde gievrudeamen fágalaš beali mii lea hui mávssolaš, muhto mii maiddái boahtá sámi álbmogii buorrin. Dál leat museat stáđđáseamos sámi kulturásahusat. Máŋgga dáfus dat leat árjjalaččat mielde ovddideamen sámi kulturásahusaid. ¶
Ulbmil- ja dárboanalysa (2011) ¶
Sámediggi oaččui 2011:s ráhkaduvvot ulbmil- ja dárboanalysa sámi museaid várás. Analysa čájeha ahte sámi museat leat viehka uhcit uhccán resurssaiguin. Daid dárbbaša nannet ekonomalaččat, bargiid dáfus ja fágalaččat. Erenoamážit ferte áŋgiruššat eanet čohkkemiin, duođaštemiin ja eará máhttoovddidemiin. Museat berrešedje dasa lassin oktiiordnejuvvot buorebut sámi kulturárbbi politihkalaš agendas, ja danne vai sáhtášii buorebut ávkkástallat gáržžes resurssaiguin. Sámi museat leat viehka nuorat, ja daid huksen lea vuolggahuvvon báikkálaččat. Dain leat uhccán bargit, muhto vaikke vel lea ge nu, de sis lea alla fágalaš gelbbolašvuohta ja máhttu, mii dahká museaid gelbbolašvuođaásahussan ja ealli resursan sámi kultursuorggis. ¶
Analysa deattasta maiddái ahte bargit leat rámis sin barggu ektui, ja ahte museat nagodit bures ávkkástallat ekonomalaš resurssaiguin vaikke vel leat ge gáržžes rámmat. Musea doibmii lea sámegiela geavaheapmi ja gelbbolašvuođa lokte hástalus. Dán bargui gáibiduvvojit eanet ekonomalaš resurssaid go dan jus dušše dárogiella geavahuvvošii. ¶
Bååstede – sámi kulturárbbi máhcaheapmi ¶
Norgga álbmotmusea mearridii 2007:s rahpat dan vejolašvuođa ahte máhcahit oasi sin sámi dávvirčoakkáldagas. Kulturhistorjjálaš musea (Oslo universitehta), mii eaiggáduššá eanaš dávviriid, čuovvolii dan. 2012:s mearridedje de Sámediggi, Norgga álbmotmusea ja Kulturhistorjjálaš musea ahte sullii 2100 dávvira berre máhcahit dan 6 sámi museii álgovuođu prinsihpa vuođul. Raporta deattasta ahte guovddáš eiseválddiid ovddasvástádus dat lea ahte ruhtadit máhcaheami, mii lea meroštallojuvvon máksit 17 milj. ru. Sámediggi lea várren 1 milj. ru. jagi 2013 bušeahtas dán barggu álggaheapmái, ja áigu várret 1 milj. ru. jahkásaččat áigodagas 2013-2016 mii lea meroštallojuvvon áigin dán prosessii. Kulturdepartemeanta lea dovddahan ahte sis ii leat vejolašvuohta ruhtadit máhcaheami. Ii adnojuvvo leat buorre čoavddusin ahte guovddáš eiseválddit čujuhit Sámedikki ohcanvuđot ortnegiidda. Sámediggi lea ¶
Bååstede = máhcaheapmi lullisámegillii ¶
dattetge ohcan Norgga kulturráđis ruđaid 2013 várás, muhto dát ášši ii leat vel čielgan. Sámediggi háliida baicce ahte proseassa ii galgga bisánit, danne álggahuvvo bargu daid rámmaid siskkabealde mat dál leat. Hástalussan ovddasguvlui lea sihkkarastit olles ruhtadeami máhcaheapmái. ¶
Magasiinnat ja čájáhusareálat ¶
Sámi dávviriin lea hui alla kulturhistorjjálaš árvu sámi servodahkii. Ulbmil- ja dárboanalysa (2011) ja Bååstede-raporta deattastit ahte sámi museaid magasiinnat ja čájáhuslanjat eai leat dohkálaš dilis dasa ahte sáhttit vuostáiváldit dávviriid Norgga álbmotmuseas, mii bidjá eavttuhis gáibádusaid dasa. Danne dárbbašuvvojit ođasmahttojuvvon magasiinnat ja čájáhuslanjat. Seammás rievdet dárbbut museas museii. Muhtun sajiin dan sáhttá čoavdit dakko bokte ahte huksejuvvojit ođđa  museavisttit dohkálaš magasiinnaiguin ja čájáhuslanjaiguin, nu mo plánejuvvon ođđa Saemien Sijte, Sáme dáiddamusea (Kárášjogas) ja Várdobáiki. Dálá buoremus magasiidna lea Árran julevsámi guovddážis; doppe sáhttá oažžut dohkálaš čovdosa dakko bokte ahte čáhcebohcci sirdojuvvo eret magasiinnas. Eará diliin ferte árvvoštallat galgá go hukset ođđa magasiinnaid juohke museii dahje nannejuvvon ovttadahkii, dahje sáhtášii go árvvoštallat oktasaščovdosiid. Eará molssaeaktu sáhttá leat láigohit magasiinnaid eará museain lahkosis. ¶
Dasa lassin bohciida gažaldat gelbbolaš teknihkalaš seailudahttinbargiid birra. Dál ii leat ii ovttage sámi museabargis dát gelbbolašvuohta. Ferte árvvoštallat hástalusaid teknihkalaš seailudahttimis sihke oanehis áiggis ja guhkit áiggi vuollái. ¶
Museaid rolla kulturmuitosuodjalusas ¶
Museat leat deaŧalaččat sámi kulturmuitosuodjalusas. Ollu sámi museaide lea kulturmuitofágalaš gelbbolašvuohta leamaš okta geađgejulggiin sin doaimmas. Dan áidnalunddot gelbbolašvuođa maid sii leat háhkan, lea deaŧalaš áimmahuššat, muhto maiddái viidáseappot ovddidit. ¶
Sámedikkis lea ohcanvuđot doarjjaortnet kulturmuitosuodjalusas ja vistesuodjalusas. Ruđat vuoruhuvvojit go dievasčoahkkin mearrida Sámedikki bušeahta. Ruđat juolluduvvojit vuosttažettiin automáhtalaččat ráfáidahttojuvvon ja suodjalanveara sámi visttiid ovddeštandoaibmabijuide ja prošeavttaide registreret automáhtalaččat ráfáidahttojuvvon sámi kulturmuittuid. 2013 várás lea 2,4 miljon ru. juogadeapmái ja dahká vejolažžan juolludit 300 000 ru. juohke ohcamii. Dávjá leat sámi museat mat ohcet dán doarjjaortnegis. Sávahahttin livččii stuorát einnostanvejolašvuohta, áinnas máŋga jagi badjel, dán doarjjaortnega ektui. ¶
1979 mannosaš kulturmuitoláhka dadjá ahte Sámediggi dat galgá hálddašit gitta sámi kulturmuittuid. Riikaoassemuseain dat lea ovddasvástádus luovos kulturmuittuin. Vuosttažettiin gusto dálá sámi guovlluide ahte NTNU-Dieđamusea, Romssa musea ja Kulturhistorjjálaš musea Oslos leat rivttes instánsa. Muhto sámi museat leat miehtá riikka, mii mielddisbuktá ahte sámi luovos kulturmuittuid, lága vuođul, galget maiddái eará riikaoassemuseat áimmahuššat. RiddoDuottarMuseat lea gulaskuddaninstánsa sámi kulturmuittuid olggos fievrrideami oktavuođas. ¶
Sámi museafierpmádat ¶
Oassin nationála museaođastusas ásahuvvojedje máŋga fágalaš nationála museafierpmádaga. Sámi museafierpmádat lea okta dain, ja das leat mielde sámi museat ja Norgga álbmotmusea ja earát. RiddoDuottarMuseat lea fierpmádatoktiiordnejeaddji. Museafierpmádaga bajimus ulbmil lea fuolahit ahte sámi musealágádus nannejuvvo ja oktiiordnejuvvo oktasašprošeavttaid álggaheami bokte čohkkema, duođašteami, áimmahuššama, dutkama ja gaskkusteami oktavuođas. Fierpmádahkii gullet iešguđet fáttát sámi kulturhistorjjás ja árbedieđus, ja dat galgá gáhttet ja nannet sámegiela museabarggus. Sámi museafierpmádat bargá prošeavttaid vuođul, ja dat lea earret eará čađahan prošeavtta čoakkáldathálddašeamis. ¶
Norgga kulturráđđi oaččui 2011:s bargun Kulturdepartemeanttas árvvoštallat nationála fágalaš museafierpmádagaid, earret eará Sámi museafierpmádaga. Raporta čájeha ahte fierpmádatbargu árvvoštallojuvvo ulbmillažžan ja positiivan, muhto ahte fierpmádagaid berre nannet ja ovddidit. Norgga kulturráđis lea deaŧalaš oktiiordnenrolla fierpmádagaid ovddideamis, ja áigu vuoruhit fierpmádatbarggu ¶
Čoahkkingirjji čállit: Roy Amundsen  131 siidu 317 siiddus veaháš. Fierpmádagaid ovddidanbarggus deattuhuvvo earret eará dat ahte sii berrejit bargat prošeavttaid bokte, ja ahte barggu berre movttiidahttit ja kvalitehtasihkkarastit buorebut dakko bokte ahte oktiiordnet ja láhčit resurssaid buorebut. ¶
Sámi museasearvi ¶
Sámi museasearvi lea 2007 rájes leamaš Norgga musealihtu vuollásaš fágajuogus, masa gullet museat ¶
Norggas mat barget sámi kulturhistorjjáin. Sámi museat, Norgga álbmotmusea, Romssa musea ja earát leat lahttun. Searvi lea áŋgiruššan garrasit sámi museadoaimmain ja bargá fágapolitihkalaččat earret eará Sámedikki ja guovddáš eiseválddiid ektui. Sii leat garrasit áŋgiruššan dainna ahte oažžut Ulbmil- ja dárboanalysa ja Bååstede čađahuvvot. Sámediggi sávvá ahte sii ain sáhttet leat láidesteaddjin fágapolitihkalaččat vai sámi kulturhistorjá guhkit áiggi vuollái oažžu guovddáš saji maiddái nu gohčoduvvon dáža museain. ¶
Sámedikki ja eará eiseválddiid rolla ja ovddasvástádus ¶
Sámediggi lea váldeorgána, ja dat hálddaša sámi museaid. Okta dan bargamušain lea sihkkarastit sámi museaid rámmaeavttuid. Dasa lassin galgá Sámediggi hábmet sámi museapolitihka mii galgá ollašuhttit ja dávistit museafágalaš ulbmiliid ja nationála ja riikkaidgaskasaš museastrategiijaid. Dasa lassin juohká Sámediggi stáhta doaibmadoarjagiid, ja nammada stivralahtuid. ¶
Norgga kulturráđđi ¶
Sámedikkis lea ovddasvástádus láhčit dilálašvuođaid dasa ahte sámi museat ožžon dárbbašlaš fágalaš veahki. Norgga kulturráđđi lea Kulturdepartemeantta ráđđeaddi orgána museaáššiin. Kulturráđi bargamuššan lea earret eará joatkit dan barggu ahte áimmahuššat sámi kultuvrra ja sámi kultuvrralaš máŋggabealatvuođa. Dát ovddasvástádus jotkojuvvui 2012:s go ABM-ovddideapmi biddjojuvvui Norgga kulturráđi vuollásažžan. Kulturráđđi lágida ollu semináraid, kurssaid ja eará, ja juohká doarjaga iešguđet prošeavttaide museasuorggis. ¶
Ekonomalaš rámmat ¶
Nationála museaođastus dáhpáhuvai muhtumassii oktanaga Kulturloktemiin. Musea- ja kultursuodjalussuorggis lei oktiibuot 277,5 miljon ruvdnosaš reálalassáneapmi. Vaikke vel ráđđehus lei ge lohpidan lassi doaibmadoarjagiid, de ii leat Sámediggi vásihan ahte sámi museat leat ožžon dakkár lassáneami go eará museat mat gullet nationála museafierpmádahkii. ¶
Sámediggi lea dan rájes go dat válddii badjelasas hálddašanovddasvástádusa, máksán eanašoasi sámi museaid doaibmagoluin. 2002:s juogadii Sámediggi 8 850 miljon ru., dan ektui go 2013:s lea juolludeapmi nu stuoris go 26 234 miljon ru. Sámi museaid bušeahtat leat ekonomalaččat smávvát eará museaid ektui maiguin lea lunddolaš buohtastahttit. Dasa lassin leat doaibmadoarjagat gielddain ja fylkkagielddain vuoliduvvon ja sihkastuvvon maŋŋágo Sámediggi válddii badjelasas hálddašeami. Ovdamearkan lea ¶
doaibmadoarjjajuolludeapmi Finnmárkku fylkkagielddas; RiddoDuottarMuseat ožžot 280 000 ru., dan sadjái go dat 3 Finnmárkku musea maid GOD hálddaša, ožžot sullii 1 miljon ru. gii ge doaibmadoarjjan. Nordlándda fylkkasuohkan juogada dušše prošeaktadoarjagiid ohcama vuođul Árran julevsámi guovddážii ja Várdobáikki sámi guovddážii. Guovddášeiseválddit bidjet láidestusaid doaibmadoarjaga juogadeapmái, mas stáhta ruđaid oassi dahká 60 % ja regionála doaibmaruđat dahket 40 %. ¶
Norgga kulturindeaksa 2012 čájeha ahte gieldda doaibmadoarjagat Romssas ja Finnmárkkus orrot ¶
lassáneamen. Dát ii guoskka dattetge doarjagiidda sámi guovlluid museaide. Sámediggi oaččui 2012:s ráhkaduvvot raportta sámi guovlluid kulturealáhusaid birra. Raporta čájeha ahte museat leat deaŧalaš oassi ¶
Norgga musealihttu lea beroštusorganisašuvdna museapolitihkalaš barggu ja fágalaš ovddideami várás, 152 ¶
lahttoásahusain ¶
Kulturdepartemeantta juolludusreivves Norgga kulturráđđái    NOU 2013:4, Kulturčielggadus 2014 ¶
Dárkilet dieđuid, geahča Sámedikki 2011 mannosaš Ulbmil- ja dárboanalysa ¶
Čoahkkingirjji čállit: Roy Amundsen  132 siidu 317 siiddus ¶
sámi guovlluid kulturbarggolašvuođas. Logi jagi áigodagas lea museasuorggi bargiid lohku lassánan 33 proseanttain. Dát lea stuorát oassi barggolašvuođas go riikkaoasis ja riikkas muđui. Nappo orru ge nu ahte šaddet eanet bargit sámi museain, mii fas lasiha doaimma. Seammás eai čuovvol gieldda ja fylkkagieldda doaibmadoarjagat dán lassáneami.. ¶
Boahtteáiggi hástalusat ¶
Stáhtusa guorahallan čájeha ahte sámi museasuorggis leat moanat hástalusat. Sámi museat leat oaččuhan nannejumi, mii Sámedikki árvvoštallama mielde lea buktán fágalaš ovdamuniid. Dette leat ain báhcán guovddáš hástalusat, eanemusat fágalaš dásis, maid dás geahččalit govvidit: ¶
Nannejumi čuovvoleapmi Máhcahanášši Bååstede ruhtadeapmi Sámi museaid investerendárbu Fágalaš ovdáneapmi museaid nanosmahttima várás: Hálddašeapmi, Dutkan, Gaskkusteapmi, Ođasmahttin ¶
Nannejumi čuovvoleapmi ¶
Museaid ođastusa čuovvoleapmi ¶
Nannejumi prinsihpat bisuhuvvojit nu go ledje hábmejuvvon St.dieđ. nr. 22 (1999-2000) Kjelder til kunnskap og oppleving ja Sámedikki mearrádusas. Sámediggeráđđi áigu deattuhit ahte dát prinsihpat gustojit buot sámi museaide ja ahte sámi museaid organiseren ja jođiheapmi galgá dahkkot nannejuvvon ásahusaid rámmaid siskkobealde. Museaođastusas lei dárkilis fuomášupmi museasuorggi struktuvrralaš dilálašvuođaide. Dát ođastus ii leat árvvoštallon ollislaččat, muhto guovddáš eiseválddit leat álggahan ođastusa árvvoštallamiin muhtin museain. Sámedikkii oaivila mielde sáhttá vuohttit ahte ođastus lea nannen fágalaš barggu sámi museasuorggis. Muhto dál juo sáhttit oaidnit ahte dát nannejupmi sáhttá buktit muhtin hástalusaid, earenoamážit eaiggátstruktuvrra hárrái ja mearridanválddi dávvirvuorkká bargu hárrái. Dát hástalus lea earenoamáš čielggas RiddoDuottarMuseain. ¶
Okta RiddoDuottarMuseaid vuođđudeddjiin lea Sámiid Vuorká-Dávvirat/Sámi dávvirvuorkkáid eaiggátvuođđudus, maid Sámiid Vuorká-Dávvirat leat nammadan / Sámi dávvirvuorkká museasearvi Kárášjogas (dán rájes gohčoduvvo eaiggátvuođđudus SVD). Eaiggátvuođđudus SVD lea mearridan  loahpahit doaibmašiehtadusa doaibmavuođđudusain RiddoDuottarMuseat. Dat boahtá fápmui ođđajagemánu 1. beaivvi 2014. Ággan dasa lea ahte eaiggátvuođđudus SVD ii leat duhtavaš doaibmavuođđudusa RiddoDuottarMuseaid bargguin. ¶
Porsáŋggu gielda lea mearridan loahpahit doarjjašiehtadusa, mii lea 185 000 kr RiddoDuottarMuseai, ođđajagiemánu 1. beaivvi 2014 rájes. ¶
Dát guokte dáhpáhusa buktet hástalusaid RiddoDuottarMuseaid museadoibmii. Sámediggi lea ásahan bargojoavkku, man áirasat bohtet Sámedikkis, Porsáŋggu gielddas, Guovdageainnu suohkanis, Jáhkovuona mearrasámi museas ja eaiggátvuođđudusas SVD. Bargojoavku galgá guorahallat daid museaid boahtteáiggi doaimma, mat gullet vuođđudussii RiddoDuottarMuseat. Dán barggu vuođul galgá čállot raporta, mas evttohuvvo mo museat galget doaibmat ovddasguvlui. Sámediggi lea dette čielggadan juo ahte doaibmadoarjja Sámedikki bušeahtas galgá mannat vuođđudussii RiddoDuottarMuseat, iige museaid eaiggádiidda. ¶
Museaid servodatrolla ¶
Sámi kultuvrra ja historjjá birra lea máŋgga sajes unnán ságastallon, ja ii dáidde ge doarvái leamaš sáhka das galget go dat nu gohčoduvvon “dáčča” museat gaskkustit sámi kulturhistorjjá. Gaskariikkalaš museasearvi ICOM lea meroštallan museaid kulturárbeásahussan. Dáin ásahusain  lea servodatdoaibma, man fokusis lea “servodatmuitu” . Sámi museaid servodatdoaibma lea gaskkustit dan materiálalaš ja  immateriálalaš kulturárbbi, mii gullá sin doibmii. Maŋŋel go museat leat laskan ja stuorron, de lea dehálaš čielggadit ahte ¶
Geahča Mihttomearre- ja dárboanalysa (2011) mii čilge lagabui RiddoDuottarMuseaid organiserema. ¶
Čoahkkingirjji čállit: Roy Amundsen  133 siidu 317 siiddus ¶
Porsáŋggu gielda eaiggáduššá Porsáŋggu Musea, maid ovttastus RiddoDuottarMuseat jođiha. ¶
Čoahkkingirjji čállit: Roy Amundsen  134 siidu 317 siiddus ¶
eai leat dušše dat mat galget doaimmahit sámi kulturhistorjjá gaskkusteami, muhto maiddái dat nu gohčoduvvon “dáčča” museat. Dát lea ge okta dain deháleamos prinsihpain Bååstede-áššis: ahte maiddái našuvnnalaš ásahusas nu go Norgga álbmotmuseas, lea ovddasvástádus gaskkustit sámi kulturhistorjjá laski sámi álbmogii oaivegávpotguovllus, muhto maiddái muđui dan álbmogii, geat eai leat sámit. ¶
Go geahččá servodatrolla vuođul, de gáibiduvvo diđolašvuohta dan hárrái mii čájehuvvo. Galget go museat čájehit “goargatvuođagovaid” sámi kultuvrras, vai galget go baicca čájehit máŋggabealatvuođa ja iešguđetlágán historjjáid sámi fáddáviidodagas. Dát lea jurdda mii ii leat beare viidát guorahallon našuvnnalaš museasuorggis. ¶
Sámi museafierpmádat ja Sámi museasearvvi hástalusat ja dárbbut ¶
Dat bargu maid Sámi museafierpmádat ja Sámi museasearvi doaimmahit, lea earenoamáš dehálaš árvvoštallon museaid servodatrolla vuođul. Sámediggi oaidná ahte lea dárbu sámi museafierpmádahkii, mii bargá musea fágalaš dásis. Seammás galggašii oaččuhit fierpmádaga ovddideami. Sáhttá leat maid dárbu nannet dán barggu resurssaid dáfus. Dál lea nu ahte bargit fállet dán bálvalusa dábálaš doaibmagoluid olis, ja vuhtto ge čielgasit ahte ollu áigi manná dasa, mii baicca livččii galgan adnot fágalaš bargui. ¶
Sámi museasearvi mii bargá fágapolitihkalaččat ja iešheanalaččat Sámedikki ektui, bargá maiddái eaktodáhtolaš dásis earret museaid dábálaš bušeahta olis. Sámi museasearvvi jahkesemináras 2012 daddjui ahte veajášii galgat mihttomearrin ahte Norgga musealihttu (Norges Museumsforbund) nammadivččii ovtta sámi musea “Jagi musean” muhtin jagiid geahčen. Dát lea buorre jurdda, muhto de gáibiduvvo maiddái ahte museain lea alla fágalaš dássi, ahte lea buorre bargodilli ja ahte leat buorit gaskkustanprošeavttat dahje čájáhusat. ¶
Bargu maid fierpmádat ja museasearvi dahket, lea dehálaš vai sámi museat galget oažžut vejolašvuođa oaččuhit buriid prošeavttaid, mat nannejit sin identitehta sámi musean. Hástalussan lea nannet goappašiid ásahusaid. Goappašagain lea dárbu oažžut ekonomalaš nannejumi. Dás sáhttá árvvoštallat muhtun lágan oktasaščovdosa, mas dahkko sihke musea fágalaš ja politihkalaš bargu. Dakkár doaibma sáhttá johtit sámi museaid gaskka. ¶
Máhcahanášši Bååstede ruhtadeapmi ¶
Sámi dávviriid máhcaheapmi Norgga álbmotmuseas/Kulturhistorjjálaš museas, šaddá leat stuora ovddádussan sámi museaide ja buktá maid hástalusa Sámediggái. Eahpečielggaduvvon ruhtadanmodealla lea oassi dán hástalusas, sihke ollislaččat prošeavtta dáfus, muhto maiddái dan ruhtadeami dáfus maid dákkár máhcaheapmi gáibida. Raporttas Bååstede oaivvilduvvo ahte lea stáhtalaš ovddasvástádus ruhtadit sámi dávviriid máhcaheami. Dasto šaddá leat dárbbašlaš sihkkarastit sámi museaide doarvái jođihanruđaid, sivas go doaibma lassána, maid dakkár máhcaheapmi buktá mielddis. ¶
Sámediggi lea várren 1 miljon ru. 2013 bušehttii dán barggu álggaheami várás, ja lea áigumuš várret 1 milj. ru. jahkásaččat gitta 2016 rádjái, go de galggašii proseassa loahpahuvvot. Kulturdepartemeanta lea cealkán ahte sis ii leat vejolašvuohta ruhtadit máhcahanproseassa, ja leat danne ávžžuhan Sámedikki ohcat Norgga kulturráđis doarjaga dása.  Adnojuvvo heitot čoavddusin go guovddáš eiseválddit čujuhit Sámedikki ohcanvuđot ortnegiidda. Sámediggi lea goitge ohcan Norgga kulturráđis doarjaga 2013 várás, muhto dasa ii leat vel boahtán čielggadus. Sámediggi ii hálit ahte dát proseassa galgá bissehuvvot, ja danne álggahuvvo dát bargu dálá rámmaid siskkobealde. ¶
Sámi museaid investerendárbbut ¶
Saemien Sijte dárbbaša ođđa vistti jođánit. Doppe leat beare unna lanjažat ahte sáhttit doaimmahit dohkálaš museadoaimmaid, ja maiddái ahte sáhttit doaimmahit kulturdoaimmaid. Dasa lassin lea doppe fuomášuvvon guohpa mii lea várálaš olbmuide. Statsbygg lea geigen ovdaprošeavtta dohkkeheapmái láigoheddjiide. Eanadoallo- ja biebmodepartemeanta galgá láigohit lanjaid guovddážis. Sámediggi lea ¶
Bååstede = Máhcaheapmi lullisámegillii  dáhkidan láiggu lanjaide mat leat oaivvilduvvon Boazodoallohálddahussii. Lea dárbu oažžut jođánis čielggadeami ođđa visttis Saemien Sijte:i. ¶
Sámi dáiddamusea ¶
Dáiddačoakkáldagaid lohku RiddoDuottarMuseas lea badjel 1000 dáidaga. Eanaš dáidagiin leat oston dáiddaoastinortnega bokte maid Norgga kulturráđđi álggahii 1974, ja maid sii hálddašedje gitta 1993 rádjái. Dán ortnega jotkkii Sámi kulturráđđi/Sámediggi dássážii, ja 300 000 ru. várrejuvvo dasa juohke jagi. Eará álgoálbmotdáiddáriid bargguid lassin gávdnojit govvadáidagat dáiddáriin miehtá Sámi, earret eará Iver Jåks, Synnøve Persen, John Savio, Britta Marakatt Labba, Maj Doris Rimpi ja Petteri Laiti dáidagat. ¶
Dáiddačoakkáldaga árvu lea hui stuoris, ja lea stuora ovddasvástádus hálddašit dán kulturárbbi. Vurken-, seailluhan- ja gaskkustandilit dáidagiin leat hui heittohat. Lea mearriduvvon ahte ođđa sámi dáiddamusea galgá leat lahka Sámiid Vuorká-Dávviriid Kárášjogas. Sámediggi áigu dán čađahit stáhtalaš viessoláigoortnega bokte. Statsbygg áigu váldit badjelasas boares visttii, mas dárbbašuvvo ollu divoduvvot, vai sáhttá álgit divodit dan. Latnja- ja doaibmaprográmma lea hábmejuvvon. Ii leat vel čielggas áigu go viessoeaiggát Sámiid Vuorká-Dávvirat addit visttii eret, ja danin ii leat ođđa dáiddamusea huksema stáhtus čielggas. Go ožžot eanet magasiinnaid dáiddačoakkáldagaide, ja go dálá visti ođasmahttojuvvo, de luvve dát veahá sajidárbbu earret eará magasineremii Sámiid Vuorká-Dávvira kulturhistorjjálaš čoakkáldahkii. ¶
Várdobáiki sámi guovddáš ¶
Várdobáiki sámi guovddáš lea nubbi vuoruheapmi sámi kulturvisttiin áigodagas 2009- 2014, geahča Sámedikki ásahusdieđáhusa, mas lea hábmejuvvon vuoruhanlistu ođđa sámi kulturvisttiide viessoláigoortnega siste. Sámediggi lea ožžon geigejuvvot latnja- ja doaibmaprográmma mas čilgejuvvojit doaimmat dál ja boahtteáiggis. Guovddážis latnja- ja doaibmaprográmmas lea museaoassi mas lea museadoaimmaheapmi, kulturmuitosuodjalus ja vistesuodjalus. Várdobáiki sámi guovddážii galget dasa lassin leat sámi giella-, dáidda- ja kulturgaskkustandoaimmat. ¶
Eará museaid investerendárbbut ¶
Eai ovttage museas leat dál dohkálaš magasiinnat nu ahte sáhttet váldit vuostá dávviriid Norgga álbmotmuseas/Kulturhistorjjálaš museas. Bååstede-raporta lea meroštallan ahte lea dárbu ođđa 583 m2 magasiinnaide, mat mákset oktiibuot sullii 20 miljovnna ruvnno. Go Saemien Sijte, Sámi dáiddamusea ja Várdobáiki ožžot ođđa museavisttiid viessoláigoruhtadeami bokte, de unnot m2 dárbbut, ja golut. Danin lea vealtameahttun ahte dohkálaš magasiinnat váldojit mielde prošeavttaid hábmemis go lea sáhka hukset ođđa museaid, ja ahte dat eai unniduvvo ruđa seastima dihte. ¶
Fágalaš ovdáneapmi museaid nanosmahttima várás: Hálddašeapmi, Dutkan, Gaskkusteapmi, Ođasmahttin ¶
Mihttomearri ja áŋgiruššan hukset nana museaid lea viiddis. Sámediggi áigu dan sivas ovdanbuktit muhtin erenoamáš áŋgiruššansurggiid fokussurggiin hálddašeapmi, dutkan, gaskkusteapmi ja ođasmahttin: ¶
Hálddašeapmi ¶
Muhtin sámi museain lea erenoamáš gelbbolašvuohta sámi kulturmuitosuodjalusas ja vistesuodjalusas, ja sis leat dávjá iešguđet lágan prošeavttat. Vai sidjiide šaddá eanet einnostahttin Sámedikki jahkásaš juolludemiin, de sáhttá jurddašit hábmet máŋgga jagáš prográmmaid vistesuodjalusaid ja kulturmuitosuodjalusaid várás. Máŋgga jagáš prográmma sáhttá hilgut muhtin unna ohcamušaid, ja boahtá sihkkarit mielddisbuktit ahte šaddet hárvvet, muhto stuorát ohcamat. Sáhttá maid árvvoštallat sirdit muhtin oasi ruđain ohcanvuđot doarjjaortnegiin, ja bidjat daid fásta doaibmadoarjjan, muhto de ferte várret daid ruđaid vistesuodjaleapmái ja kulturmuitosuodjaleapmái.   Goappašat mállet eaktudeaba kulturmuitofágalaš gelbbolašvuođa. Eanet einnostanvejolašvuođa prošeaktaruđain buktá museaide vejolašvuođa jurddašit guhkit áigái ja de sáhttet sii hukset gelbbolašvuođa kulturmuitofágas. Dál lea riikkaoassemuseain luovos kulturmuittuid hálddašeapmi. Livččii lunddolaš ahte ovtta dahje eanet sámi museain, main lea kulturmuitofágalaš gelbbolašvuohta, lea ovddasvástádus luovos sámi kulturmuittuin. Áigumušjurdda ferte leat ahte sámi museain lea buoremus dábálaš ja báikkálaš ¶
Čoahkkingirjji čállit: Roy Amundsen  135 siidu 317 siiddus gelbbolašvuohta sámi vistesuodjalusa ja kulturmuitosuodjalusa birra, ja ahte sii leat fágalaččat dássálaga universitehtamuseaiguin ja nationála museaiguin dáin surggiin. ¶
Dutkan ¶
Sámediggi galgá láhčit dili nu ahte sámi museat sáhttet doaimmahit dutkama. Dutkan galgá dáhpáhuvvat ovttasbargguin eará museaiguin ja allaskuvllaid/universitehtaid birrasiiguin sihke Norggas ja Sámis. Dát eaktuda ahte Sámedikkis lea vejolašvuohta bidjat rámmaeavttuid. ¶
Gaskkusteapmi ¶
Lea dárbbašlaš ahte sámi museain leat resurssat ja vuođđostruktuvra doaimmahit gaskkusteami. Okta hástalusain lea lasihit guosselogu, ja maiddái addit dieđuid neahta bokte. Vai olahit iešguđet lágan olmmošjoavkkuid, de lea dehálaš ahte museat áŋgiruššet gaskkusteami čađahit ođđa digitála teknologiija bokte. ¶
Ođasmahttin ¶
Lea leamaš guhkit áigge proseassa oažžut vejolašvuođa geavahit sámegiel bustávaid Primusis, mii lea dávvirdiehtovuođđu mii geavahuvvo Norgga museain. Muhtin sámi museat leat dál almmuhan dávviriid neahttabáikkis www.digitaltmuseum.no, g osa museaid vuorkkát gaskkustuvvojit viidát olbmuide. Lea vel ollu bargu ovdal dát doaibma lea ollašuvvon oalát. ¶
Go sámi dávvirat máhcahuvvojit, de lassána sámi museaid dávvirhivvodat, mii gáibida buoriduvvon magasiinnaid ja čájáhuslanjaid. Dávvirhivvodaga lassáneapmi gáibida eanet bargiid ja rievttes gelbbolašvuođa vai sáhttá áimmahuššat ja gaskkustit dán kulturárbbi. Dárbu gelbbolašvuhtii teknihkalaš seailluheamis boahtá dasto duođas áigái. Gáibiduvvo ođđajurddašeapmi ja dáhttu gávdnat čovdosiid ovttasbargui ja profešonaliseremii.  Jus šaddá lassi profešonaliseren, de sáhttá dat mielddisbuktit eanet ovttasbargoprošeavttaid sámi museaid gaskka. Dát sáhttá addit buriid gaskkustanprošeavttaid ja ođđa mállet prošeavttaid. Dát lea ge okta oasseulbmilin mii boahtá ovdan Sámedikki dieđáhusas sámi dáidaga ja kultuvrra birra, ahte kulturásahusat šaddet fágalaččat nannosat. ¶
Čoahkkáigeasus oaidnit mii ahte lea dárbu fágalaš ovdánahttimii buot surggiin lokten dihtii sámi museaid alit fágalaš dássái. Lea dárbu ollu loktet gelbbolašvuođa mat vuolggahit dutkanprošeavttaid, digitála čovdosiid áŋgiruššat, ja eanet einnostanvejolašvuođa mii sáhttá addit museaide eanet vejolašvuođa váldit ovddasvástádusa eanet hálddašandoaimmain. ¶
Ulbmil ¶
Dat hástalusat mat leat válddahuvvon bajábealde kapihttalis, čájehit ahte sámi museat leat dakkár ásahusat maid gudneáŋgirvuohta lea stuorrut, muhto ahte dain leat muhtun hástalusat. Dat adnojuvvojit leat nannosat ja stáđđásat ásahussan ja dain lea čielga servodatdoaibma. Sámediggi háliida ahte dat galget šaddat ain nannoset boahtteáiggis. Daid sámi museasuorggi hástalusaid vuođul, maid mii leat dás guorahallan, mii sáhttit bidjat čuovvovaš ulbmiliid ja strategiijaid: ¶
Ulbmilat ¶
Sámediggeráđis leat čuovvovaš ulbmilat boahtteáiggi museapolitihkalaš bargui: ¶
Sámi museat doibmet fágalaččat nana ásahussan  Sámi museain lea oktasaš identitehta sámi musean Sámi museat oččot buoret ekonomalaš rámmaid Sámi museat barget dáid fáttáiguin; Hálddašeapmi, Dutkan, Gaskkusteapmi ja Ođasmahttin ¶
Strategiijat ¶
Dát museapolitihkalaš čielggadus čuovvoluvvo gulahaladettiin ja ovttasbarggus sámi museaiguin, Sáme museafierpmádagain ja Sámi museaservviin. Dán barggus leat čuovvovaš strategiijat guovddážis barggus ovddaguvlui: ¶
Čoahkkingirjji čállit: Roy Amundsen  136 siidu 317 siiddus ¶
Bušeahttašiehtadallamiid bokte áigu Sámediggi bargat dainna ulbmiliin ahte sámi museaid bušeahtat nannejuvvojit. Lea hui deaŧalaš ahte sámi museat váldojuvvojit mielde dan bargui ahte nannet sámi museaid bušeahtaid.   Sámediggi áigu leat čielggas das ahte sámi museat maiddái boahtteáiggis galget jođihuvvot ja hálddašuvvot nannejuvvon ovttadagaid rámmaid siskkobealde.  Sámi museat ožžot stuorát ovddasvástádusa ja bargamušain kulturmuitosuodjalusas. Dás maiddái dat ahte muhtun sámi museat ožžot seamma rolla go regiovdnamuseat luovos kulturmuittuid hálddašeami ektui. Eaktuduvvo ahte museat háhket kulturmuitofágalaš gelbbolašvuođa dahje ahte dain lea dakkár gelbbolašvuohta. Sámediggi áigu váldit badjelasas oktiiordnenovddasvástádusa das ahte dávvirat máhcahuvvojit Norgga álbmotmuseas/Kulturhistorjjálaš museas sámi museaide. Sámediggi ii sáhte okto ruhtadit dán prošeavtta ja vurdojuvvo ahte guovddášeiseválddit maid veahkehit ollu.  Sámediggi áigu joatkit sihkkarastimiin ahte sámi museain leat dohkálaš magasiinnat ja čájáhuslanjat. Erenoamážit danne vai máhcahanprošeakta Bååstede sáhttá čađahuvvot.  Sámediggi áigu váikkuhit dasa ahte Sámi museafierpmádat ja Sámi museasearvi nannejuvvojit. Vurdojuvvo seammás ahte fágalaš ovddideapmi ja nannen oktiiordnejuvvo gaskal dan guovtti fierpmádaga/searvvi ja Norgga Kulturráđi ektui. ¶
Čoahkkingirjji čállit: Roy Amundsen  137 siidu 317 siiddus ¶
Gáldut: ¶
- Sámediggeráđi dieđáhus sámi museaid birra (2004) ¶
- Sámediggeráđi dieđáhus sámi ásahusovddideami birra; Sámi ásahusat ja siviila sámi servodat (2006) ¶
- Fágalaš museafierpmádagaid árvvoštallan (Norgga kulturráđđi 2011) ¶
- Sámi museaid Ulbmil- ja dárboanalysa (Sámediggi 2011) ¶
- Bååstede – sámi kulturárbbi máhcaheapmi (Sámediggi 2012) ¶
- Sámedikki dieđáhus sámi dáidaga ja kultuvrra birra (2013) ¶
- Kulturmuitoláhka oktan láhkaásahusaiguin ¶
- Kulturealáhusat sámi guovlluin. Barggolašvuohta ja fitnodatstruktuvra, Norut (2012) ¶
- Norgga kulturindeaksa 2012. Bohtosat sámi guovlluin, Telemarksforsking (2012) ¶
Mearkkašupmi, NSR, áirras Ann-Mari Thomassen ¶
Sámi museat Meroštallan NSR/SáB háliida deattuhit ahte eavttut beassat sámi musean Sámedikki hálddašeami vuollásažžan eai berre leat nu čavgasat ahte dat ráddješedje ođđaásahemiid mat livčče mielde riggudahttimin sámi historjjá girjáivuođa duođašteami, omd. gáibádusa bokte ahte okta (1) olles jahkedoaibma gulašii museafágalaš bargui. ¶
Ruhtadeapmi 2002:s válddii Sámediggi badjelasas sámi museaid hálddašeami. Dat lei deaŧalaš/rivttes/stuorra lávki stuorát iešmearrideami guvlui sámi álbmoga beales ja min ovddešáiggi, dálááiggi ja boahtteáiggi hálddašeami ektui. Doaibmadoarjja maid Sámediggi oažžu guovddáš eiseválddiin doaibmadoarjjan sámi museaide lea bisson dadjat juo seamma dásis. Ekonomalaš dárbbut maid museaásahusat dieđihit Sámediggái, sihke doaimma, prošeavttaid ja investeremiid dáfus, eai dávis man ge láhkái juolludusaiguin mat Sámedikkis leat dáid ulbmiliidda. Seammás leat eará museat Norggas gal ožžon lasi doaibmadoarjaga museaođastusa ja kulturloktema bokte. NSR/SáB šálloša sámi museaid dili mat leat Sámedikki hálddašeami vuolde. Dán geažil lea museadoaimma ovddideapmi bušeahta dáfus hui heittot. Dát hehtte dárbbašlaš fágalaš ovddideami, hehtte gaskkusteami olbmuide ja buktá stuorra váttisvuođaid daid ásahusaide mat leat váldán doaimma badjelasaset Sámedikki ovddas. ¶
Danne bivdá NSR/SáB vuoruhit barggu gávdnat čovdosiid sámi museaid várás oažžut ekonomalaččat buoret eavttuid seamma dásis eará museaiguin Norggas. ¶
Giella NSR/SáB mielas lea sámi historjjá gaskkusteapmi hui deaŧalaš sámi identitehta ja gullevašvuođa nannemii. Hui deaŧalaš lea ahte sámi museat sáhttet juohkit dieđuid sihke sámegillii ja dárogillii. Sámediggi sáhttá buoridit dili eavttuid láhčima bokte Sámedikki bušeahtas. ¶
Bååstede NSR/SáB oaivvilda ahte mihttomearrin galgá leat dat ahte buot guhtta konsoliderejuvvon sámi museaovttadaga ožžot unnimusat ovtta magasiinna mas leat dat eavttut maid Norgga Álbmotmusea gáibida, vai livččii vejolaš viežžat ruovttoluotta gálvvuid/bođu kulturmuittuid sámi dávvirčoahkkádusas mii odne lea nationála museain. NSR/SáB oaivvilda ahte dát dávvirat váldoáššis galget fievrriduvvot dan guvlui gos dat leat vižžojuvvon. Dát lea deaŧalaš guovllu ovddešáiggi, dálááiggi ja boahtteáiggi gaskkusteapmái. ¶
Čoahkkingirjji čállit: Roy Amundsen  138 siidu 317 siiddus ¶
III  Jienasteapmi ¶
Dán áššis ii jienastuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Vibeke Larsen, áššeovddideadji    2  Inga-Lill Sundset Rolf Arthur Johansen  Inga-Lill Sundset    3  Mariann Wollmann Magga    4  Ann-Mari Thomassen    5  Gunn-Britt Retter Mariann Wollmann Magga   6  Jørn Are Gaski    7  John Kappfjell    8  Kirsti Guvsám    9  Vibeke Larsen ¶
VI  Sámedikki mearrádus ¶
Sámediggeráđđi lea ságaskuššan Sámedikki museapolitihkalaš čielggadusa 2013. Čielggadus čuovvu mielddusin protokollii. ¶
Sámedikki museapolitihkalaš čielggadus 2013 ¶
Álggahus ¶
Sámediggi bijai 2004:s ovdan dieđáhusa sámi museaid birra. Dat gieđahalai eanaš mo organiseret museaid nu ahte šaddet uhcit ovttadagat, nu mo St.dieđ. nr 22(1999-2000) Kjelder til kunnskap evttohii. Nu guorrasii ge Sámediggi nationála museaođastussii. Dál leat sámi museat nannejuvvon dainna lágiin ahte ovttadagaid lohku lea uhcit, oktiibuot 6. Moadde jagi leat vássán dan rájes, ja danne ferte bargat viidáseappot museafágalaš hástalusaiguin, hástalusaiguin mat čatnasit sisdollui ja doibmii. ¶
Vuođđun čielggadussii leat vuosttažettiin guokte dokumeantta maid Sámediggi lea ožžon čállojuvvot; 2011 mannosaš ulbmil- ja dárboanalysa, muhto maiddái 2012 mannosaš raporta Bååstede – sámi kulturárbbi máhcaheapmi. ¶
Sámedikki barggu stáhtusčilgehusa vuođul museasuorggis mii identifiseret vuos sámi museaid hástalusaid. Dasto mii váldit ovdan muhtun ulbmiliid ja strategiijaid das mo mii galgat nannet sámi museaid. ¶
Dát čielggadus ii gieđahala olles sámi museasuorggi. Dat dušše čujuha muhtun surggiid mat Sámedikki mielas leat deaŧaleamos áŋgiruššansuorggi boahtte jagiin. ¶
Sámi museadoaimma stáhtus ¶
Stáhta láidestusat ¶
Sámediggi válddii badjelasas hálddašanovddasvástádusa sámi museain 2002:s, seammás go nationála museaođastus álggahuvvui. St.dieđ.nr. 22(1999-2000) Kjelder til kunnskap og oppleving válddaha nationála museaođastusa, mii deattuhii uhcit ovttadagaid ja fokusa stuorát fágalašvuhtii. Deaddu sirdojuvvui fylkkain stáhtii (doarjagat) oažžun dihtii čielgaset nationála museapolitihka. 200 miljon ru. várrejuvvui lassi doaibmadoarjagiidda ja juogaduvvui nannejuvvon ovttadagaide riikkas. Seammás ásahuvvui nationála museafierpmádat, dás maiddái Sámi museafierpmádat. ¶
Čoahkkingirjji čállit: Roy Amundsen  139 siidu 317 siiddus St.dieđ. nr. 49 (2008-2009) Framtidas museum, bidjá muhtun lágan stáhtusa maŋŋá museaođastusa čađaheami. Dat bidjá vel eanet fokusa fágalaš beallái dakko bokte ahte deattuha njeallje áŋgiruššansuorggi; hálddašeapmi, dutkan, gaskkusteapmi ja ođasmahttin: ¶
Hálddašeapmi: Museaid dávvirvuorkkát galget fuolahuvvot ja áimmahuššojuvvot buoremus lági mielde maŋit áigái ja lágiduvvot nu ahte dat leat olámuttus olbmuide ja dutkamii. Deaŧalaš oasseulbmilin leat buorit fuolahan- ja áimmahuššandilálašvuođat ja dávvirvuorkkáid vuoruheapmi ja oktiiordnen. Dutkan: Dutkan ja máhttoovddideapmi museain lea dárbbašlaš fágalaš vuođđu čohkkemii, duođašteapmái ja gaskkusteapmái. Oasseulbmilin lea eanet dutkanovttasbargu, sihke museafierpmádagas ja gaskal museaid ja dutkanbirrasiid máhttosuorggis. Gaskkusteapmi: Museat galget fuolahit olbmuide máhtu ja muosáhusa ja leat olámuttus buohkaide. Dat mearkkaša ulbmillaš láhčin iešguđet joavkkuid várás ja áigeguovdilis gaskkusteapmi mii ovddida kritihkalaš smiehttama ja luovvá áddejumi. Ođasmahttin: Fágalaš ovddideami, ođđajurddašeami ja profešonaliserema bokte galget museat leat dahkkojuvvon áigeguovdilin sin doaimma buot osiin, leat nana ásahusat ja dain galgá leat árjjalaš servodatrolla. Oasseulbmilin lea ovddidit digitála hálddašeami ja gaskkusteami. ¶
Sámi museat ¶
Dál leat 6 nannejuvvon sámi musea. Sámediggi nammada stivralahtuid buot museaide. Museat válddahuvvojit dárkileappot Ulmil- ja dárboanalysas ja Bååstede-raporttas. Dát leat: ¶
Saemien Sijte, Snoasas, lea vuođđudus man Davvi-Trøndelaga fylkkasuohkan, Sámediggi, Snoasa suohkan ja báikkálaš sámesearvi leat ásahan. Saemien Sijtes lea ovddasvástádus sámi museadoaimmas lullisámi guovllus.  Árran julevsámi guovddáš, Divttasvuonas ja Báidáris, lea vuođđudus maid Sámediggi, Nordlándda fylkkasuohkan ja Divttasvuona suohkan leat ásahan Árranis lea ovddasvástádus sámi museadoaimmas julev- ja bihtánsámi guovllus. Várdobáikki sámi guovddáš, Evenášis, lea oasseeaiggátsearvi. Museas lea ovddasvástádus sámi museadoaimmas Bálága rájes Nordlánddas, Romssa lulit guovlluid rádjai, lassin Ofuohtas ja Viestterállasis.  Davvi álbmogiid guovddážis OS, Gáivuonas: lea ovddasvástádus museadoaimmas Romssa gaskkamuš osiid rájes Davvi-Romssa rádjai.  RiddoDuottarMuseat doaibmavuođđus man váldohálddahus lea Kárášjogas. Ovttadagas lea ovddasvástádus Oarje-Finnmárkku sámi museadoaimmas. Ovttadaga eaiggáduššet Guovdageainnu suohkan, Sámiid Vuorkká-Dávvirat (sierra eaiggátvuođđudus), Porsáŋggu gielda ja Jáhkovuona mearrasámi musea. Ovttadahkii gullet čuovvovaš museat:  Guovdageainnu gilišillju, Guovdageainnus  Sámiid Vuorkká-Dávvirat, Kárášjogas Porsáŋggu musea, Porsáŋggus Jáhkovuona mearrasámi musea, Fálesnuoris Deanu ja Várjjaga museumssiida doaibmavuođđus man váldohálddahus lea Vuonnabađas (Unjárggas). Museas lea ovddasvástádus Nuorta-Finnmárkku sámi museadoaimmas. Ovttadaga eaiggáduššet Unjárgga gielda, Deanu gielda ja Mátta-Várjjaga gielda, ja dasa gullet čuovvovaš museat: Deanu musea, Deanus  Várjjaga Sámi musea, Vuonnabađas (Unjárggas)  Nuortasámi musea, Njávdámis (Mátta-Várjjagis) Saviomusea, Girkonjárggas (Mátta-Várjjagis) ¶
Sámediggi lea bidjan vuođđun International Council of Museums (ICOM) definišuvnna das mii musea lea. Dat válddahuvvo Sámediggeráđi 2004 mannosaš dieđáhusas museaid birra: ¶
Museas galgá leat hálddašanoktavuohta Sámediggái, man oktavuođas Sámediggi bidjá fágalaš ja politihkalaš eavttuid.  Museat mat doibmet sámi servodatoktavuođas Museat main lea sámi kultur- ja luondduhistorjá guovddáš doaibmasuorgin. ¶
Čoahkkingirjji čállit: Roy Amundsen  140 siidu 317 siiddus ¶
Čoahkkingirjji čállit: Roy Amundsen  141 siidu 317 siiddus ¶
Go museat ohcet beassat mielde Sámedikki hálddašeapmái, de Sámediggi bidjá láidestusaid museaid fágalaš doibmii. Čuovvovaš gáibádusat fertejit leat ollašuhttojuvvon jus galgá beassat mielde Sámedikki hálddašeapmái: ¶
Museas galgá leat čielgasit definerejuvvon doaibma, sierra doaibmabušeahtta ja unnimusat okta jahkedoaibma museafágalaš barggu oktavuođas. Museas ferte leat duohta doaibma sámi dávviriid, oskku ja árbevieruid čohkkema, seailluheami ja gaskkusteami oktavuođas, ja das galgá leat guhkesáigge plána.  Musea ferte sáhttit čujuhit dohkkehuvvon doaibmadieđáhussii ¶
Sámi museat hálddašit ja gaskkustit sámi kulturárbbi. Sii leat háhkan erenoamášgelbbolašvuođa sámi arkeologiijas, kulturhistorjjás, kulturmuittuin ja dáidagis. Museain lea stuorra mearkkašupmi daidda servodagaide main sii doibmet, sihke báikkálaččat ja regiovnnalaččat. Máŋga musea doibmet seamma robi vuolde go eará sámi doaimmat nu go giellaguovddážat, kulturviesut jna. Dát lea mielde gievrudeamen fágalaš beali mii lea hui mávssolaš, muhto mii maiddái boahtá sámi álbmogii buorrin. Dál leat museat stáđđáseamos sámi kulturásahusat. Máŋgga dáfus dat leat árjjalaččat mielde ovddideamen sámi kulturásahusaid. ¶
Ulbmil- ja dárboanalysa (2011) ¶
Sámediggi oaččui 2011:s ráhkaduvvot ulbmil- ja dárboanalysa sámi museaid várás. Analysa čájeha ahte sámi museat leat viehka uhcit uhccán resurssaiguin. Daid dárbbaša nannet ekonomalaččat, bargiid dáfus ja fágalaččat. Erenoamážit ferte áŋgiruššat eanet čohkkemiin, duođaštemiin ja eará máhttoovddidemiin. Museat berrešedje dasa lassin oktiiordnejuvvot buorebut sámi kulturárbbi politihkalaš agendas, ja danne vai sáhtášii buorebut ávkkástallat gáržžes resurssaiguin. Sámi museat leat viehka nuorat, ja daid huksen lea vuolggahuvvon báikkálaččat. Dain leat uhccán bargit, muhto vaikke vel lea ge nu, de sis lea alla fágalaš gelbbolašvuohta ja máhttu, mii dahká museaid gelbbolašvuođaásahussan ja ealli resursan sámi kultursuorggis. ¶
Analysa deattasta maiddái ahte bargit leat rámis sin barggu ektui, ja ahte museat nagodit bures ávkkástallat ekonomalaš resurssaiguin vaikke vel leat ge gáržžes rámmat. Musea doibmii lea sámegiela geavaheapmi ja gelbbolašvuođa lokte hástalus. Dán bargui gáibiduvvojit eanet ekonomalaš resurssaid go dan jus dušše dárogiella geavahuvvošii. ¶
Bååstede – sámi kulturárbbi máhcaheapmi ¶
Norgga álbmotmusea mearridii 2007:s rahpat dan vejolašvuođa ahte máhcahit oasi sin sámi dávvirčoakkáldagas. Kulturhistorjjálaš musea (Oslo universitehta), mii eaiggáduššá eanaš dávviriid, čuovvolii dan. 2012:s mearridedje de Sámediggi, Norgga álbmotmusea ja Kulturhistorjjálaš musea ahte sullii 2100 dávvira berre máhcahit dan 6 sámi museii álgovuođu prinsihpa vuođul. Raporta deattasta ahte guovddáš eiseválddiid ovddasvástádus dat lea ahte ruhtadit máhcaheami, mii lea meroštallojuvvon máksit 17 milj. ru. Sámediggi lea várren 1 milj. ru. jagi 2013 bušeahtas dán barggu álggaheapmái, ja áigu várret 1 milj. ru. jahkásaččat áigodagas 2013-2016 mii lea meroštallojuvvon áigin dán prosessii. Kulturdepartemeanta lea dovddahan ahte sis ii leat vejolašvuohta ruhtadit máhcaheami. Ii adnojuvvo leat buorre čoavddusin ahte guovddáš eiseválddit čujuhit Sámedikki ohcanvuđot ortnegiidda. Sámediggi lea dattetge ohcan Norgga kulturráđis ruđaid 2013 várás, muhto dát ášši ii leat vel čielgan. Sámediggi háliida baicce ahte proseassa ii galgga bisánit, danne álggahuvvo bargu daid rámmaid siskkabealde mat dál leat. Hástalussan ovddasguvlui lea sihkkarastit olles ruhtadeami máhcaheapmái. ¶
Magasiinnat ja čájáhusareálat ¶
Sámi dávviriin lea hui alla kulturhistorjjálaš árvu sámi servodahkii. Ulbmil- ja dárboanalysa (2011) ja Bååstede-raporta deattastit ahte sámi museaid magasiinnat ja čájáhuslanjat eai leat dohkálaš dilis dasa ahte sáhttit vuostáiváldit dávviriid Norgga álbmotmuseas, mii bidjá eavttuhis gáibádusaid dasa. Danne dárbbašuvvojit ođasmahttojuvvon magasiinnat ja čájáhuslanjat. Seammás rievdet dárbbut museas museii. ¶
Bååstede = máhcaheapmi lullisámegillii Muhtun sajiin dan sáhttá čoavdit dakko bokte ahte huksejuvvojit ođđa  museavisttit dohkálaš magasiinnaiguin ja čájáhuslanjaiguin, nu mo plánejuvvon ođđa Saemien Sijte, Sáme dáiddamusea (Kárášjogas) ja Várdobáiki. Dálá buoremus magasiidna lea Árran julevsámi guovddážis; doppe sáhttá oažžut dohkálaš čovdosa dakko bokte ahte čáhcebohcci sirdojuvvo eret magasiinnas. Eará diliin ferte árvvoštallat galgá go hukset ođđa magasiinnaid juohke museii dahje nannejuvvon ovttadahkii, dahje sáhtášii go árvvoštallat oktasaščovdosiid. Eará molssaeaktu sáhttá leat láigohit magasiinnaid eará museain lahkosis. ¶
Dasa lassin bohciida gažaldat gelbbolaš teknihkalaš seailudahttinbargiid birra. Dál ii leat ii ovttage sámi museabargis dát gelbbolašvuohta. Ferte árvvoštallat hástalusaid teknihkalaš seailudahttimis sihke oanehis áiggis ja guhkit áiggi vuollái. ¶
Museaid rolla kulturmuitosuodjalusas ¶
Museat leat deaŧalaččat sámi kulturmuitosuodjalusas. Ollu sámi museaide lea kulturmuitofágalaš gelbbolašvuohta leamaš okta geađgejulggiin sin doaimmas. Dan áidnalunddot gelbbolašvuođa maid sii leat háhkan, lea deaŧalaš áimmahuššat, muhto maiddái viidáseappot ovddidit. ¶
Sámedikkis lea ohcanvuđot doarjjaortnet kulturmuitosuodjalusas ja vistesuodjalusas. Ruđat vuoruhuvvojit go dievasčoahkkin mearrida Sámedikki bušeahta. Ruđat juolluduvvojit vuosttažettiin automáhtalaččat ráfáidahttojuvvon ja suodjalanveara sámi visttiid ovddeštandoaibmabijuide ja prošeavttaide registreret automáhtalaččat ráfáidahttojuvvon sámi kulturmuittuid. 2013 várás lea 2,4 miljon ru. juogadeapmái ja dahká vejolažžan juolludit 300 000 ru. juohke ohcamii. Dávjá leat sámi museat mat ohcet dán doarjjaortnegis. Sávahahttin livččii stuorát einnostanvejolašvuohta, áinnas máŋga jagi badjel, dán doarjjaortnega ektui. ¶
1979 mannosaš kulturmuitoláhka dadjá ahte Sámediggi dat galgá hálddašit gitta sámi kulturmuittuid. Riikaoassemuseain dat lea ovddasvástádus luovos kulturmuittuin. Vuosttažettiin gusto dálá sámi guovlluide ahte NTNU-Dieđamusea, Romssa musea ja Kulturhistorjjálaš musea Oslos leat rivttes instánsa. Muhto sámi museat leat miehtá riikka, mii mielddisbuktá ahte sámi luovos kulturmuittuid, lága vuođul, galget maiddái eará riikaoassemuseat áimmahuššat. RiddoDuottarMuseat lea gulaskuddaninstánsa sámi kulturmuittuid olggos fievrrideami oktavuođas. ¶
Sámi museafierpmádat ¶
Oassin nationála museaođastusas ásahuvvojedje máŋga fágalaš nationála museafierpmádaga. Sámi museafierpmádat lea okta dain, ja das leat mielde sámi museat ja Norgga álbmotmusea ja earát. RiddoDuottarMuseat lea fierpmádatoktiiordnejeaddji. Museafierpmádaga bajimus ulbmil lea fuolahit ahte sámi musealágádus nannejuvvo ja oktiiordnejuvvo oktasašprošeavttaid álggaheami bokte čohkkema, duođašteami, áimmahuššama, dutkama ja gaskkusteami oktavuođas. Fierpmádahkii gullet iešguđet fáttát sámi kulturhistorjjás ja árbedieđus, ja dat galgá gáhttet ja nannet sámegiela museabarggus. Sámi museafierpmádat bargá prošeavttaid vuođul, ja dat lea earret eará čađahan prošeavtta čoakkáldathálddašeamis. ¶
Norgga kulturráđđi oaččui 2011:s bargun Kulturdepartemeanttas árvvoštallat nationála fágalaš museafierpmádagaid, earret eará Sámi museafierpmádaga. Raporta čájeha ahte fierpmádatbargu árvvoštallojuvvo ulbmillažžan ja positiivan, muhto ahte fierpmádagaid berre nannet ja ovddidit. Norgga kulturráđis lea deaŧalaš oktiiordnenrolla fierpmádagaid ovddideamis, ja áigu vuoruhit fierpmádatbarggu veaháš. Fierpmádagaid ovddidanbarggus deattuhuvvo earret eará dat ahte sii berrejit bargat prošeavttaid bokte, ja ahte barggu berre movttiidahttit ja kvalitehtasihkkarastit buorebut dakko bokte ahte oktiiordnet ja láhčit resurssaid buorebut. ¶
Čoahkkingirjji čállit: Roy Amundsen  142 siidu 317 siiddus ¶
Sámi museasearvi ¶
Sámi museasearvi lea 2007 rájes leamaš Norgga musealihtu vuollásaš fágajuogus, masa gullet museat ¶
Norggas mat barget sámi kulturhistorjjáin. Sámi museat, Norgga álbmotmusea, Romssa musea ja earát leat lahttun. Searvi lea áŋgiruššan garrasit sámi museadoaimmain ja bargá fágapolitihkalaččat earret eará Sámedikki ja guovddáš eiseválddiid ektui. Sii leat garrasit áŋgiruššan dainna ahte oažžut Ulbmil- ja dárboanalysa ja Bååstede čađahuvvot. Sámediggi sávvá ahte sii ain sáhttet leat láidesteaddjin fágapolitihkalaččat vai sámi kulturhistorjá guhkit áiggi vuollái oažžu guovddáš saji maiddái nu gohčoduvvon dáža museain. ¶
Sámedikki ja eará eiseválddiid rolla ja ovddasvástádus ¶
Sámediggi lea váldeorgána, ja dat hálddaša sámi museaid. Okta dan bargamušain lea sihkkarastit sámi museaid rámmaeavttuid. Dasa lassin galgá Sámediggi hábmet sámi museapolitihka mii galgá ollašuhttit ja dávistit museafágalaš ulbmiliid ja nationála ja riikkaidgaskasaš museastrategiijaid. Dasa lassin juohká Sámediggi stáhta doaibmadoarjagiid, ja nammada stivralahtuid. ¶
Norgga kulturráđđi ¶
Sámedikkis lea ovddasvástádus láhčit dilálašvuođaid dasa ahte sámi museat ožžon dárbbašlaš fágalaš veahki. Norgga kulturráđđi lea Kulturdepartemeantta ráđđeaddi orgána museaáššiin. Kulturráđi bargamuššan lea earret eará joatkit dan barggu ahte áimmahuššat sámi kultuvrra ja sámi kultuvrralaš máŋggabealatvuođa. Dát ovddasvástádus jotkojuvvui 2012:s go ABM-ovddideapmi biddjojuvvui Norgga kulturráđi vuollásažžan. Kulturráđđi lágida ollu semináraid, kurssaid ja eará, ja juohká doarjaga iešguđet prošeavttaide museasuorggis. ¶
Ekonomalaš rámmat ¶
Nationála museaođastus dáhpáhuvai muhtumassii oktanaga Kulturloktemiin. Musea- ja kultursuodjalussuorggis lei oktiibuot 277,5 miljon ruvdnosaš reálalassáneapmi. Vaikke vel ráđđehus lei ge lohpidan lassi doaibmadoarjagiid, de ii leat Sámediggi vásihan ahte sámi museat leat ožžon dakkár lassáneami go eará museat mat gullet nationála museafierpmádahkii. ¶
Sámediggi lea dan rájes go dat válddii badjelasas hálddašanovddasvástádusa, máksán eanašoasi sámi museaid doaibmagoluin. 2002:s juogadii Sámediggi 8 850 miljon ru., dan ektui go 2013:s lea juolludeapmi nu stuoris go 26 234 miljon ru. Sámi museaid bušeahtat leat ekonomalaččat smávvát eará museaid ektui maiguin lea lunddolaš buohtastahttit. Dasa lassin leat doaibmadoarjagat gielddain ja fylkkagielddain vuoliduvvon ja sihkastuvvon maŋŋágo Sámediggi válddii badjelasas hálddašeami. Ovdamearkan lea ¶
doaibmadoarjjajuolludeapmi Finnmárkku fylkkagielddas; RiddoDuottarMuseat ožžot 280 000 ru., dan sadjái go dat 3 Finnmárkku musea maid GOD hálddaša, ožžot sullii 1 miljon ru. gii ge doaibmadoarjjan. Nordlándda fylkkasuohkan juogada dušše prošeaktadoarjagiid ohcama vuođul Árran julevsámi guovddážii ja Várdobáikki sámi guovddážii. Guovddášeiseválddit bidjet láidestusaid doaibmadoarjaga juogadeapmái, mas stáhta ruđaid oassi dahká 60 % ja regionála doaibmaruđat dahket 40 %. ¶
Norgga kulturindeaksa 2012 čájeha ahte gieldda doaibmadoarjagat Romssas ja Finnmárkkus orrot ¶
lassáneamen. Dát ii guoskka dattetge doarjagiidda sámi guovlluid museaide. Sámediggi oaččui 2012:s ráhkaduvvot raportta sámi guovlluid kulturealáhusaid birra. Raporta čájeha ahte museat leat deaŧalaš oassi sámi guovlluid kulturbarggolašvuođas. Logi jagi áigodagas lea museasuorggi bargiid lohku lassánan 33 proseanttain. Dát lea stuorát oassi barggolašvuođas go riikkaoasis ja riikkas muđui. Nappo orru ge nu ¶
Norgga musealihttu lea beroštusorganisašuvdna museapolitihkalaš barggu ja fágalaš ovddideami várás, 152 ¶
lahttoásahusain ¶
Kulturdepartemeantta juolludusreivves Norgga kulturráđđái    NOU 2013:4, Kulturčielggadus 2014 ¶
Dárkilet dieđuid, geahča Sámedikki 2011 mannosaš Ulbmil- ja dárboanalysa ¶
Čoahkkingirjji čállit: Roy Amundsen  143 siidu 317 siiddus ¶
ahte šaddet eanet bargit sámi museain, mii fas lasiha doaimma. Seammás eai čuovvol gieldda ja fylkkagieldda doaibmadoarjagat dán lassáneami.. ¶
Boahtteáiggi hástalusat ¶
Stáhtusa guorahallan čájeha ahte sámi museasuorggis leat moanat hástalusat. Sámi museat leat oaččuhan nannejumi, mii Sámedikki árvvoštallama mielde lea buktán fágalaš ovdamuniid. Dette leat ain báhcán guovddáš hástalusat, eanemusat fágalaš dásis, maid dás geahččalit govvidit: ¶
Nannejumi čuovvoleapmi Máhcahanášši Bååstede ruhtadeapmi Sámi museaid investerendárbu Fágalaš ovdáneapmi museaid nanosmahttima várás: Hálddašeapmi, Dutkan, Gaskkusteapmi, Ođasmahttin ¶
Nannejumi čuovvoleapmi ¶
Museaid ođastusa čuovvoleapmi ¶
Nannejumi prinsihpat bisuhuvvojit nu go ledje hábmejuvvon St.dieđ. nr. 22 (1999-2000) Kjelder til kunnskap og oppleving ja Sámedikki mearrádusas. Sámediggeráđđi áigu deattuhit ahte dát prinsihpat gustojit buot sámi museaide ja ahte sámi museaid organiseren ja jođiheapmi galgá dahkkot nannejuvvon ásahusaid rámmaid siskkobealde. Museaođastusas lei dárkilis fuomášupmi museasuorggi struktuvrralaš dilálašvuođaide. Dát ođastus ii leat árvvoštallon ollislaččat, muhto guovddáš eiseválddit leat álggahan ođastusa árvvoštallamiin muhtin museain. Sámedikkii oaivila mielde sáhttá vuohttit ahte ođastus lea nannen fágalaš barggu sámi museasuorggis. Muhto dál juo sáhttit oaidnit ahte dát nannejupmi sáhttá buktit muhtin hástalusaid, earenoamážit eaiggátstruktuvrra hárrái ja mearridanválddi dávvirvuorkká bargu hárrái. Dát hástalus lea earenoamáš čielggas RiddoDuottarMuseain. ¶
Okta RiddoDuottarMuseaid vuođđudeddjiin lea Sámiid Vuorká-Dávvirat/Sámi dávvirvuorkkáid ¶
eaiggátvuođđudus, maid Sámiid Vuorká-Dávvirat leat nammadan / Sámi dávvirvuorkká museasearvi Kárášjogas (dán rájes gohčoduvvo eaiggátvuođđudus SVD). Eaiggátvuođđudus SVD lea mearridan  loahpahit doaibmašiehtadusa doaibmavuođđudusain RiddoDuottarMuseat. Dat boahtá fápmui ođđajagemánu 1. beaivvi 2014. Ággan dasa lea ahte eaiggátvuođđudus SVD ii leat duhtavaš doaibmavuođđudusa RiddoDuottarMuseaid bargguin. ¶
Porsáŋggu gielda lea mearridan loahpahit doarjjašiehtadusa, mii lea 185 000 kr RiddoDuottarMuseai, ¶
ođđajagiemánu 1. beaivvi 2014 rájes. ¶
Dát guokte dáhpáhusa buktet hástalusaid RiddoDuottarMuseaid museadoibmii. Sámediggi lea ásahan bargojoavkku, man áirasat bohtet Sámedikkis, Porsáŋggu gielddas, Guovdageainnu suohkanis, Jáhkovuona mearrasámi museas ja eaiggátvuođđudusas SVD. Bargojoavku galgá guorahallat daid museaid boahtteáiggi doaimma, mat gullet vuođđudussii RiddoDuottarMuseat. Dán barggu vuođul galgá čállot raporta, mas evttohuvvo mo museat galget doaibmat ovddasguvlui. Sámediggi lea dette čielggadan juo ahte doaibmadoarjja Sámedikki bušeahtas galgá mannat vuođđudussii RiddoDuottarMuseat, iige museaid eaiggádiidda. ¶
Museaid servodatrolla ¶
Sámi kultuvrra ja historjjá birra lea máŋgga sajes unnán ságastallon, ja ii dáidde ge doarvái leamaš sáhka das galget go dat nu gohčoduvvon “dáčča” museat gaskkustit sámi kulturhistorjjá. Gaskariikkalaš museasearvi ICOM lea meroštallan museaid kulturárbeásahussan. Dáin ásahusain  lea servodatdoaibma, man fokusis lea “servodatmuitu” . Sámi museaid servodatdoaibma lea gaskkustit dan materiálalaš ja  immateriálalaš kulturárbbi, mii gullá sin doibmii. Maŋŋel go museat leat laskan ja stuorron, de lea dehálaš čielggadit ahte eai leat dušše dat mat galget doaimmahit sámi kulturhistorjjá gaskkusteami, muhto maiddái dat nu gohčoduvvon “dáčča” museat. Dát lea ge okta dain deháleamos prinsihpain Bååstede-áššis: ahte maiddái ¶
Geahča Mihttomearre- ja dárboanalysa (2011) mii čilge lagabui RiddoDuottarMuseaid organiserema. ¶
Čoahkkingirjji čállit: Roy Amundsen  144 siidu 317 siiddus ¶
Porsáŋggu gielda eaiggáduššá Porsáŋggu Musea, maid ovttastus RiddoDuottarMuseat jođiha. ¶
Čoahkkingirjji čállit: Roy Amundsen  145 siidu 317 siiddus ¶
našuvnnalaš ásahusas nu go Norgga álbmotmuseas, lea ovddasvástádus gaskkustit sámi kulturhistorjjá laski sámi álbmogii oaivegávpotguovllus, muhto maiddái muđui dan álbmogii, geat eai leat sámit. ¶
Go geahččá servodatrolla vuođul, de gáibiduvvo diđolašvuohta dan hárrái mii čájehuvvo. Galget go museat čájehit “goargatvuođagovaid” sámi kultuvrras, vai galget go baicca čájehit máŋggabealatvuođa ja iešguđetlágán historjjáid sámi fáddáviidodagas. Dát lea jurdda mii ii leat beare viidát guorahallon našuvnnalaš museasuorggis. ¶
Sámi museafierpmádat ja Sámi museasearvvi hástalusat ja dárbbut ¶
Dat bargu maid Sámi museafierpmádat ja Sámi museasearvi doaimmahit, lea earenoamáš dehálaš árvvoštallon museaid servodatrolla vuođul. Sámediggi oaidná ahte lea dárbu sámi museafierpmádahkii, mii bargá musea fágalaš dásis. Seammás galggašii oaččuhit fierpmádaga ovddideami. Sáhttá leat maid dárbu nannet dán barggu resurssaid dáfus. Dál lea nu ahte bargit fállet dán bálvalusa dábálaš doaibmagoluid olis, ja vuhtto ge čielgasit ahte ollu áigi manná dasa, mii baicca livččii galgan adnot fágalaš bargui. ¶
Sámi museasearvi mii bargá fágapolitihkalaččat ja iešheanalaččat Sámedikki ektui, bargá maiddái eaktodáhtolaš dásis earret museaid dábálaš bušeahta olis. Sámi museasearvvi jahkesemináras 2012 daddjui ahte veajášii galgat mihttomearrin ahte Norgga musealihttu (Norges Museumsforbund) nammadivččii ovtta sámi musea “Jagi musean” muhtin jagiid geahčen. Dát lea buorre jurdda, muhto de gáibiduvvo maiddái ahte museain lea alla fágalaš dássi, ahte lea buorre bargodilli ja ahte leat buorit gaskkustanprošeavttat dahje čájáhusat. ¶
Bargu maid fierpmádat ja museasearvi dahket, lea dehálaš vai sámi museat galget oažžut vejolašvuođa oaččuhit buriid prošeavttaid, mat nannejit sin identitehta sámi musean. Hástalussan lea nannet goappašiid ásahusaid. Goappašagain lea dárbu oažžut ekonomalaš nannejumi. Dás sáhttá árvvoštallat muhtun lágan oktasaščovdosa, mas dahkko sihke musea fágalaš ja politihkalaš bargu. Dakkár doaibma sáhttá johtit sámi museaid gaskka. ¶
Máhcahanášši Bååstede ruhtadeapmi ¶
Sámi dávviriid máhcaheapmi Norgga álbmotmuseas/Kulturhistorjjálaš museas, šaddá leat stuora ovddádussan sámi museaide ja buktá maid hástalusa Sámediggái. Eahpečielggaduvvon ruhtadanmodealla lea oassi dán hástalusas, sihke ollislaččat prošeavtta dáfus, muhto maiddái dan ruhtadeami dáfus maid dákkár máhcaheapmi gáibida. Raporttas Bååstede oaivvilduvvo ahte lea stáhtalaš ovddasvástádus ruhtadit sámi dávviriid máhcaheami. Dasto šaddá leat dárbbašlaš sihkkarastit sámi museaide doarvái jođihanruđaid, sivas go doaibma lassána, maid dakkár máhcaheapmi buktá mielddis. ¶
Sámediggi lea várren 1 miljon ru. 2013 bušehttii dán barggu álggaheami várás, ja lea áigumuš várret 1 milj. ru. jahkásaččat gitta 2016 rádjái, go de galggašii proseassa loahpahuvvot. Kulturdepartemeanta lea cealkán ahte sis ii leat vejolašvuohta ruhtadit máhcahanproseassa, ja leat danne ávžžuhan Sámedikki ohcat Norgga kulturráđis doarjaga dása.  Adnojuvvo heitot čoavddusin go guovddáš eiseválddit čujuhit Sámedikki ohcanvuđot ortnegiidda. Sámediggi lea goitge ohcan Norgga kulturráđis doarjaga 2013 várás, muhto dasa ii leat vel boahtán čielggadus. Sámediggi ii hálit ahte dát proseassa galgá bissehuvvot, ja danne álggahuvvo dát bargu dálá rámmaid siskkobealde. ¶
Sámi museaid investerendárbbut ¶
Saemien Sijte dárbbaša ođđa vistti jođánit. Doppe leat beare unna lanjažat ahte sáhttit doaimmahit dohkálaš museadoaimmaid, ja maiddái ahte sáhttit doaimmahit kulturdoaimmaid. Dasa lassin lea doppe fuomášuvvon guohpa mii lea várálaš olbmuide. Statsbygg lea geigen ovdaprošeavtta dohkkeheapmái láigoheddjiide. Eanadoallo- ja biebmodepartemeanta galgá láigohit lanjaid guovddážis. Sámediggi lea dáhkidan láiggu lanjaide mat leat oaivvilduvvon Boazodoallohálddahussii. Lea dárbu oažžut jođánis čielggadeami ođđa visttis Saemien Sijte:i. ¶
Bååstede = Máhcaheapmi lullisámegillii ¶
Sámi dáiddamusea ¶
Dáiddačoakkáldagaid lohku RiddoDuottarMuseas lea badjel 1000 dáidaga. Eanaš dáidagiin leat oston dáiddaoastinortnega bokte maid Norgga kulturráđđi álggahii 1974, ja maid sii hálddašedje gitta 1993 rádjái. Dán ortnega jotkkii Sámi kulturráđđi/Sámediggi dássážii, ja 300 000 ru. várrejuvvo dasa juohke jagi. Eará álgoálbmotdáiddáriid bargguid lassin gávdnojit govvadáidagat dáiddáriin miehtá Sámi, earret eará Iver Jåks, Synnøve Persen, John Savio, Britta Marakatt Labba, Maj Doris Rimpi ja Petteri Laiti dáidagat. ¶
Dáiddačoakkáldaga árvu lea hui stuoris, ja lea stuora ovddasvástádus hálddašit dán kulturárbbi. Vurken-, seailluhan- ja gaskkustandilit dáidagiin leat hui heittohat. Lea mearriduvvon ahte ođđa sámi dáiddamusea galgá leat lahka Sámiid Vuorká-Dávviriid Kárášjogas. Sámediggi áigu dán čađahit stáhtalaš viessoláigoortnega bokte. Statsbygg áigu váldit badjelasas boares visttii, mas dárbbašuvvo ollu divoduvvot, vai sáhttá álgit divodit dan. Latnja- ja doaibmaprográmma lea hábmejuvvon. Ii leat vel čielggas áigu go viessoeaiggát Sámiid Vuorká-Dávvirat addit visttii eret, ja danin ii leat ođđa dáiddamusea huksema stáhtus čielggas. Go ožžot eanet magasiinnaid dáiddačoakkáldagaide, ja go dálá visti ođasmahttojuvvo, de luvve dát veahá sajidárbbu earret eará magasineremii Sámiid Vuorká-Dávvira kulturhistorjjálaš čoakkáldahkii. ¶
Várdobáiki sámi guovddáš ¶
Várdobáiki sámi guovddáš lea nubbi vuoruheapmi sámi kulturvisttiin áigodagas 2009- 2014, geahča Sámedikki ásahusdieđáhusa, mas lea hábmejuvvon vuoruhanlistu ođđa sámi kulturvisttiide viessoláigoortnega siste. Sámediggi lea ožžon geigejuvvot latnja- ja doaibmaprográmma mas čilgejuvvojit doaimmat dál ja boahtteáiggis. Guovddážis latnja- ja doaibmaprográmmas lea museaoassi mas lea museadoaimmaheapmi, kulturmuitosuodjalus ja vistesuodjalus. Várdobáiki sámi guovddážii galget dasa lassin leat sámi giella-, dáidda- ja kulturgaskkustandoaimmat. ¶
Eará museaid investerendárbbut ¶
Eai ovttage museas leat dál dohkálaš magasiinnat nu ahte sáhttet váldit vuostá dávviriid Norgga álbmotmuseas/Kulturhistorjjálaš museas. Bååstede-raporta lea meroštallan ahte lea dárbu ođđa 583 m2 magasiinnaide, mat mákset oktiibuot sullii 20 miljovnna ruvnno. Go Saemien Sijte, Sámi dáiddamusea ja Várdobáiki ožžot ođđa museavisttiid viessoláigoruhtadeami bokte, de unnot m2 dárbbut, ja golut. Danin lea vealtameahttun ahte dohkálaš magasiinnat váldojit mielde prošeavttaid hábmemis go lea sáhka hukset ođđa museaid, ja ahte dat eai unniduvvo ruđa seastima dihte. ¶
Fágalaš ovdáneapmi museaid nanosmahttima várás: Hálddašeapmi, Dutkan, Gaskkusteapmi, Ođasmahttin ¶
Mihttomearri ja áŋgiruššan hukset nana museaid lea viiddis. Sámediggi áigu dan sivas ovdanbuktit muhtin erenoamáš áŋgiruššansurggiid fokussurggiin hálddašeapmi, dutkan, gaskkusteapmi ja ođasmahttin: ¶
Hálddašeapmi ¶
Muhtin sámi museain lea erenoamáš gelbbolašvuohta sámi kulturmuitosuodjalusas ja vistesuodjalusas, ja sis leat dávjá iešguđet lágan prošeavttat. Vai sidjiide šaddá eanet einnostahttin Sámedikki jahkásaš juolludemiin, de sáhttá jurddašit hábmet máŋgga jagáš prográmmaid vistesuodjalusaid ja kulturmuitosuodjalusaid várás. Máŋgga jagáš prográmma sáhttá hilgut muhtin unna ohcamušaid, ja boahtá sihkkarit mielddisbuktit ahte šaddet hárvvet, muhto stuorát ohcamat. Sáhttá maid árvvoštallat sirdit muhtin oasi ruđain ohcanvuđot doarjjaortnegiin, ja bidjat daid fásta doaibmadoarjjan, muhto de ferte várret daid ruđaid vistesuodjaleapmái ja kulturmuitosuodjaleapmái.   Goappašat mállet eaktudeaba kulturmuitofágalaš gelbbolašvuođa. Eanet einnostanvejolašvuođa prošeaktaruđain buktá museaide vejolašvuođa jurddašit guhkit áigái ja de sáhttet sii hukset gelbbolašvuođa kulturmuitofágas. Dál lea riikkaoassemuseain luovos kulturmuittuid hálddašeapmi. Livččii lunddolaš ahte ovtta dahje eanet sámi museain, main lea kulturmuitofágalaš gelbbolašvuohta, lea ovddasvástádus luovos sámi kulturmuittuin. Áigumušjurdda ferte leat ahte sámi museain lea buoremus dábálaš ja báikkálaš gelbbolašvuohta sámi vistesuodjalusa ja kulturmuitosuodjalusa birra, ja ahte sii leat fágalaččat dássálaga universitehtamuseaiguin ja nationála museaiguin dáin surggiin. ¶
Čoahkkingirjji čállit: Roy Amundsen  146 siidu 317 siiddus ¶
Dutkan ¶
Sámediggi galgá láhčit dili nu ahte sámi museat sáhttet doaimmahit dutkama. Dutkan galgá dáhpáhuvvat ovttasbargguin eará museaiguin ja allaskuvllaid/universitehtaid birrasiiguin sihke Norggas ja Sámis. Dát eaktuda ahte Sámedikkis lea vejolašvuohta bidjat rámmaeavttuid. ¶
Gaskkusteapmi ¶
Lea dárbbašlaš ahte sámi museain leat resurssat ja vuođđostruktuvra doaimmahit gaskkusteami. Okta hástalusain lea lasihit guosselogu, ja maiddái addit dieđuid neahta bokte. Vai olahit iešguđet lágan olmmošjoavkkuid, de lea dehálaš ahte museat áŋgiruššet gaskkusteami čađahit ođđa digitála teknologiija bokte. ¶
Ođasmahttin ¶
Lea leamaš guhkit áigge proseassa oažžut vejolašvuođa geavahit sámegiel bustávaid Primusis, mii lea dávvirdiehtovuođđu mii geavahuvvo Norgga museain. Muhtin sámi museat leat dál almmuhan dávviriid neahttabáikkis www.digitaltmuseum.no, g osa museaid vuorkkát gaskkustuvvojit viidát olbmuide. Lea vel ollu bargu ovdal dát doaibma lea ollašuvvon oalát. ¶
Go sámi dávvirat máhcahuvvojit, de lassána sámi museaid dávvirhivvodat, mii gáibida buoriduvvon magasiinnaid ja čájáhuslanjaid. Dávvirhivvodaga lassáneapmi gáibida eanet bargiid ja rievttes gelbbolašvuođa vai sáhttá áimmahuššat ja gaskkustit dán kulturárbbi. Dárbu gelbbolašvuhtii teknihkalaš seailluheamis boahtá dasto duođas áigái. Gáibiduvvo ođđajurddašeapmi ja dáhttu gávdnat čovdosiid ovttasbargui ja profešonaliseremii.  Jus šaddá lassi profešonaliseren, de sáhttá dat mielddisbuktit eanet ovttasbargoprošeavttaid sámi museaid gaskka. Dát sáhttá addit buriid gaskkustanprošeavttaid ja ođđa mállet prošeavttaid. Dát lea ge okta oasseulbmilin mii boahtá ovdan Sámedikki dieđáhusas sámi dáidaga ja kultuvrra birra, ahte kulturásahusat šaddet fágalaččat nannosat. ¶
Čoahkkáigeasus oaidnit mii ahte lea dárbu fágalaš ovdánahttimii buot surggiin lokten dihtii sámi museaid alit fágalaš dássái. Lea dárbu ollu loktet gelbbolašvuođa mat vuolggahit dutkanprošeavttaid, digitála čovdosiid áŋgiruššat, ja eanet einnostanvejolašvuođa mii sáhttá addit museaide eanet vejolašvuođa váldit ovddasvástádusa eanet hálddašandoaimmain. ¶
Ulbmil ¶
Dat hástalusat mat leat válddahuvvon bajábealde kapihttalis, čájehit ahte sámi museat leat dakkár ásahusat maid gudneáŋgirvuohta lea stuorrut, muhto ahte dain leat muhtun hástalusat. Dat adnojuvvojit leat nannosat ja stáđđásat ásahussan ja dain lea čielga servodatdoaibma. Sámediggi háliida ahte dat galget šaddat ain nannoset boahtteáiggis. Daid sámi museasuorggi hástalusaid vuođul, maid mii leat dás guorahallan, mii sáhttit bidjat čuovvovaš ulbmiliid ja strategiijaid: ¶
Ulbmilat ¶
Sámediggeráđis leat čuovvovaš ulbmilat boahtteáiggi museapolitihkalaš bargui: ¶
Sámi museat doibmet fágalaččat nana ásahussan  Sámi museain lea oktasaš identitehta sámi musean Sámi museat oččot buoret ekonomalaš rámmaid Sámi museat barget dáid fáttáiguin; Hálddašeapmi, Dutkan, Gaskkusteapmi ja Ođasmahttin ¶
Strategiijat ¶
Dát museapolitihkalaš čielggadus čuovvoluvvo gulahaladettiin ja ovttasbarggus sámi museaiguin, Sáme museafierpmádagain ja Sámi museaservviin. Dán barggus leat čuovvovaš strategiijat guovddážis barggus ovddaguvlui: ¶
Čoahkkingirjji čállit: Roy Amundsen  147 siidu 317 siiddus ¶
Bušeahttašiehtadallamiid bokte áigu Sámediggi bargat dainna ulbmiliin ahte sámi museaid bušeahtat nannejuvvojit. Lea hui deaŧalaš ahte sámi museat váldojuvvojit mielde dan bargui ahte nannet sámi museaid bušeahtaid.   Sámediggi áigu leat čielggas das ahte sámi museat maiddái boahtteáiggis galget jođihuvvot ja hálddašuvvot nannejuvvon ovttadagaid rámmaid siskkobealde.  Sámi museat ožžot stuorát ovddasvástádusa ja bargamušain kulturmuitosuodjalusas. Dás maiddái dat ahte muhtun sámi museat ožžot seamma rolla go regiovdnamuseat luovos kulturmuittuid hálddašeami ektui. Eaktuduvvo ahte museat háhket kulturmuitofágalaš gelbbolašvuođa dahje ahte dain lea dakkár gelbbolašvuohta. Sámediggi áigu váldit badjelasas oktiiordnenovddasvástádusa das ahte dávvirat máhcahuvvojit Norgga álbmotmuseas/Kulturhistorjjálaš museas sámi museaide. Sámediggi ii sáhte okto ruhtadit dán prošeavtta ja vurdojuvvo ahte guovddášeiseválddit maid veahkehit ollu.  Sámediggi áigu joatkit sihkkarastimiin ahte sámi museain leat dohkálaš magasiinnat ja čájáhuslanjat. Erenoamážit danne vai máhcahanprošeakta Bååstede sáhttá čađahuvvot.  Sámediggi áigu váikkuhit dasa ahte Sámi museafierpmádat ja Sámi museasearvi nannejuvvojit. Vurdojuvvo seammás ahte fágalaš ovddideapmi ja nannen oktiiordnejuvvo gaskal dan guovtti fierpmádaga/searvvi ja Norgga Kulturráđi ektui. ¶
Gáldut: ¶
- Sámediggeráđi dieđáhus sámi museaid birra (2004) ¶
- Sámediggeráđi dieđáhus sámi ásahusovddideami birra; Sámi ásahusat ja siviila sámi servodat (2006) ¶
- Fágalaš museafierpmádagaid árvvoštallan (Norgga kulturráđđi 2011) ¶
- Sámi museaid Ulbmil- ja dárboanalysa (Sámediggi 2011) ¶
- Bååstede – sámi kulturárbbi máhcaheapmi (Sámediggi 2012) ¶
- Sámedikki dieđáhus sámi dáidaga ja kultuvrra birra (2013) ¶
- Kulturmuitoláhka oktan láhkaásahusaiguin ¶
- Kulturealáhusat sámi guovlluin. Barggolašvuohta ja fitnodatstruktuvra, Norut (2012) ¶
- Norgga kulturindeaksa 2012. Bohtosat sámi guovlluin, Telemarksforsking (2012) ¶
Ášši meannudeapmi loahpahuvvui 07.06.13 dii. 11.58. ¶
Čoahkkingirjji čállit: Roy Amundsen  148 siidu 317 siiddus ¶
Ášši/Sak   PFL  004/13 Ášši/Sak   DC  022/13 ¶
Samedikki 2013 reviderejuvvon buseahtta ¶
Arkiivaáššenr.  13/2006 ¶
Meannudeamit ¶
Politihkalaš dássi Beaivi Áššenr. Sámediggeráđđi 24.04.13 SR 055/13 Plána- ja finánsalávdegoddi 21. – 24.05.13 PFK 004/13 Sámedikki dievasčoahkkin 4. – 7.06.13 DC 22/13 ¶
Ášši meannudeapmi álggahuvvui maŋŋebárgga geassemánu 4. b. 2013 dii. 14.02. ¶
I  Mildosat ¶
Nr.  Beaivi    Geas/Geasa Namahus ¶
Heidi F Greiner Håker dovddahii iežas bealálažžan áššis 022/13 ja luvvejuvvui. Olaf Eliassen dovddahii iežas bealálažžan áššis 022/13, muhto dievasčoahkkinjođiheaddji gávnnahii ahte son lea bealatkeahttá. Silje Karine Muotka bivddii árvvoštallojuvvot lea go son bealálaš áššis, muhto son dovddahuvvui bealátkeahttán. ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas. Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul guovvamánus mas mielde maiddái jahkerehketdoallu. ¶
Sámediggi sáhttá hálddašit poastta 50 ruđaid maid lea ožžon departemeanttain friija. Dát ii guoskka merkejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas. ¶
Čujuhit muđui Sámedikki jahkerehketdollui ja Sámedikki 2012 jahkedieđáhussii, ášši 001/13. ¶
Sámedikki 2012 rehketdoallu čájeha rehketdoalu dáfus 3 005 353 ru badjelbáhcaga. Jagi 2012 loahpaheapmi čájeha ahte Sámediggi ii leat nagodan geavahit gártaduvvon iežaskapitála 1 402 419 ru. Dasa lassin mearriduvvui dábálaš 2013 bušeahta meannudeamis ahte 1 500 000 ru ii juhkkojuvvo. ¶
Dat mearkkaša dan ahte Sámediggi jagi 2013 reviderejuvvon bušeahtas sáhttá juohkit ođđasis 5 907 772 ru. ¶
Liige juolludusaid juohkin ja ođđasis juohkin bušeahtas 2013 oidno tabeallain vuolábealde ja válddahus ovttaskas poasttaid birra maid lea vuolábealde. ¶
Departemeanttaid juolludusat ¶
Ollislaš juolludus Sámediggái ¶
Čilgehus Bušeahtta -13Liigejuollud. Ođđasisj. bušRev.buš-13 ¶
Ođasmahttin-, háldd.- ja girgodepartemeanta-OHG259 460 000259 460 000 Olgorikkadepartemeanta (OD)650 000-650 000 Máhttodepartemeanta - MD37 723 00037 723 000 Máhttodepartemeanta - MD14 647 00014 647 000 Birasdepartemeanta - BD3 195 0003 195 000 Kulturdepartementa - KD72 702 00072 702 000 Dearvvašvuođa- ja fuolahusdepartemeanta DFD6 036 0006 036 000 Mánaid-, dásseárvo- ja searvadahttindep.- MDD1 000 0001 000 000 Eanadoallo- ja biebmodepartemeanta - EBD6 000 0006 000 000 ¶
Juolluduvvon oktiibuot I401 413 000-650 000400 763 000 ¶
Sámedikki 2013 bušeahtta lea oktiibuot 400 763 000 ru, das ii mielde sámeálbmotfoanda 2 535 000 ru. ¶
Boasttuvuođa geažil váldojuvvui Olgoriikadepartemeantta juolludus kapihttalis 118 ja poasttas 70, 650 000 ru mielde ollislaš juolludusaide Sámediggái dábálaš bušeahttameannudeamis jagi 2013 bušeahta oktavuođas. Dát ruđat eai leat 50-poasta, ja nugo namuhuvvon álggus, de dat eai galgga váldojuvvot mielde ollislaš juolludusaide. Dát ruđat leat várrejuvvon Sámedikki riikkaidgaskasaš barggu várás. ¶
Čoahkkingirjji čállit: Roy Amundsen  150 siidu 317 siiddus ¶
Sámedikki ollislaš sisaboahtu ja golut ¶
Sámedikki boađut ja golut buohkanassii ¶
Bušeahtta -13 LiigejuolludeapOđđasisjuog. Rev.buš-13 ¶
Doaibmaboađut Departemeanttaid juolludusat401 413 000-650 000400 763 000 Sámeálbmotfoanda7 285 0007 285 000 ¶
Doaibmaboađuid submi408 698 000-650 000408 048 000 ¶
Váikkuhangaskaoamit Giella71 765 00071 765 000 Kultuvra91 902 0001 800 00093 702 000 Girjerádju8 455 0008 455 000 Máhtolašvuohta43 080 0002 000 00045 080 000 Dearvvašvuođa- ja sosiálaáŋgiruššan3 831 0003 831 000 Areálat ja Biras1 500 000500 0002 000 000 Kultursuodjalus2 650 0002 650 000 Ealáhus35 432 00035 432 000 Regionalá ovddideapmi3 000 0003 000 000 Riikaaidgaskasaš ja sámi ovttasbargu6 408 000550 0006 958 000 Sámi organisašuvnnat3 801 0003 801 000 Eará váikkuhangaskaoamit10 082 00010 082 000 Eará doaibmabijut4 902 0004 902 000 ¶
Váikkuhangaskaomiid submi286 808 0004 850 000291 658 000 ¶
Doaibmaboađuid - Váikkuhangaskaomiid submi121 890 000-5 500 000116 390 000 ¶
Doaibmagolut Politihkalaš dási doaibma22 390 000150 00022 540 000 Hálddahusa doaibma98 000 000257 77298 257 772 ¶
Doaibmagoluid submi120 390 000407 772120 797 772 ¶
Badjelbáhcaga juohkin ¶
Tabeallat vuolábealde čujuhit movt badjebáza 5 907 772 ru juogaduvvo. ¶
Lasáhus kapihttalii 4.5, ođđa vuollekapihtal 4.5.7: ¶
Álgga nannet oktasaš sáddagiid sámi sisdoalu ¶
Doaibmabidju 7: Álggahit ovttasbarggu iskan dihte sámi oahppofálaldagaid vejolaš ođđa konseapttaid vuođul ¶
Sámediggi oaidná dárbbu nannet sámi sisdoalu oktasaš sáddagiin, ja háliida álggahit ovttasbarggu kringkastingsbirrasiiguin iskan dihte sámi oahppofálaldagaide ođđa konseapttaid ovdánahttinvejolašvuođaid. Sámediggi háliida maid dasa mielde birrasiid mat sáhttet váikkuhit oahpahussii sámegielain ja sámi kultuvrra dieđuid gaskkusteapmái. ¶
Sámegielat máhttoprográmmat TVs sáhtáše atnit oahpahusas sámi skuvllas, skuvlavuogádaga muđui ja rávesolbmuidoahpahusas miehtá Norgga. Sámediggi čujuha NRK vuoruheapmái NRK skole ja NRK Kunnskapskanalen, mat sáhttet leat modeallan ja ovttasbargoguoibmin ođđa sámi fálaldagaid ovdánahttimis. ¶
Čoahkkingirjji čállit: Roy Amundsen  151 siidu 317 siiddus ¶
Galgá váikkuhit: ¶
 Eambbo sámi sisdoallu oktasaš sáddagiin ¶
Bušeahtta: ¶
 Hálddahuslaš golut. ¶
Kultuvra ¶
Čoahkketabealla - Kultuvra 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Kulturbargoarenat64 210 0001 450 00065 660 000 Dáiddakulturbargu22 706 000350 00023 056 000 Valáštallan1 440 0001 440 000 Mediat3 546 0003 546 000 ¶
Submi91 902 0001 800 00093 702 000 ¶
Čoahkketabealla – Sámi kulturbargoarenat ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Njuolggodoarjja sámi kulturbargoarenaide62 010 0001 450 00063 460 000 Doarjja dáidda- ja kulturgaskkkustanarenaide2 200 0002 200 000 ¶
Submi64 210 0001 450 00065 660 000 ¶
Sámi kulturbargoarenat – njuolggodoarjja ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja sámi kulturviesuide ja kulturgaskkkustanarenaide Árran julevsámi guovddáš, Divttasvuotna1 949 0001 949 000 Sámi dáiddaguovddáš, Kárášjohka 2 811 000500 0003 311 000 Davviálbmotguovddáš OS, Gáivuotna1 426 0001 426 000 Mearrasámi gelbbolašvuođaguovddáš, Billávuotna562 000562 000 Sijti Jarnge, Aaborde1 397 0001 397 000 Várdobáiki, Evenášši/Skánit1 046 0001 046 000 Bihtánsámi viessu600 000600 000 Oslo sámi viessu470 000470 000 Lásságámmi270 000270 000 Villmarkscampen i Tollådal - bihtánsámi56 00056 000 Riikkaidgaskasaš sámi filbmaguovddáš628 000450 0001 078 000 Saemien Sijte 619 000619 000 Alttá Sámi Siida350 000350 000 Sjeltie – Sámi kulturpárká, Maajejaevrie150 000150 000 ¶
Submi11 834 0001 450 00013 284 000 ¶
Čoahkketabealla - Dáidda- ja kulturbargu - Ochcanvuđot doarjagat ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Musihkka, girjjálašvuohta ja ja govvasárggusráiddut8 723 0008 723 000 Sámi lágadusat2 750 0002 750 000 Kulturdoaibmabijut4 713 000350 0005 063 000 ¶
Submi16 186 000350 00016 536 000 ¶
Jagi 2013 bušeahtas lea várrejuvvon 2 811 000 ru Sámi dáiddaguovddážii (SDG). Jagis 2012 dahkkojuvvui šiehtadus R.P. Eiendom nammasaš fitnodagain earáhuhttit ja láigohit ovddeš DSF (Sámi álbmotallaskuvla) ja fárrehit SDG dohko. Plána mielde galgá fárreheapmi dáhpáhuvvat jagis 2013. Šaddet liigegolut 2013:s ¶
Čoahkkingirjji čállit: Roy Amundsen  152 siidu 317 siiddus ¶
sihkkarastin dihte ahte huksejeaddji nagoda álggahit huksema. Sámi dáiddaguovddáža várás várrejuvvo 500 000 ru reviderejuvvon 2013 bušeahtas Sámi dáiddaguovddáža várás. ¶
Riikkaidgaskasaš sámi filbmaguovddážis lea doaibmadárbu 2 072 000 ru 2013:s dainna eavttuin ahte Máhttodepartemeanta (MD) ruhtada 1 250 000 ru. Hástalussan lea dat go MD lea biehttalan oasis doaibmaruhtadeamis. Nu ruhtadage Sámediggi okto doaimma. Go sis lea dušše dat 628 000 ru maid leat ožžon Sámedikkis, de fertejit giddet geassit. Jos oččošedje 600 000 ru liigejuolludusa, de livččii dat doarvái doibmii jagi lohppii. Jagi 2013 reviderejuvvon bušeahtas várrejuvvo 600 000 ru Riikkaidgaskasaš sámi filbmaguovddážii. ¶
Álttá Sámi siida lea ovdal ožžon doarjaga poasttas sámi deaivvadanbáikkit. Dan vuođul go njuolggadusat sámi deaivvadanbáikkiid várás leat rievdaduvvon,  lea doarjja Álttá Sámi siidii geahppánan mealgat jagis 2011 jahkái 2012.  Reviderejuvvon 2013 bušeahtas várrejuvvo 350 000 ru Álttá Sámi siidii. ¶
Sjeltie – Sámi kulturpárká lea ovdal ožžon doarjaga poasttas sámi deaivvadanbáikkit. Dan vuođul go njuolggadusat sámi deaivvadanbáikkiid várás leat rievdaduvvon,  lea doarjja Sjeltie – Sámi kulturpárkii geahppánan mealgat jagis 2011 jahkái 2012.  Reviderejuvvon 2013 bušeahtas várrejuvvo  150 000 ru doarjja Sjeltie – Sámi kulturpárkii. ¶
2013 bušeahtas várrejuvvo 4 713 000 ru kulturdoaibmabijuid ohcanvuđot doarjagiidda. Dán poastta ferte lasihit stuorra ohcanhivvodaga geažil. 2013 reviderejuvvon bušeahtas várrejuvvo 350 000 ru kulturdoaibmabijuid ohcanvuđot doarjagiidda. ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Mánáidgárdi9 905 0009 905 000 Vuođđooahpahus27 525 0002 000 00029 525 000 Alitoahppu ja dutkan3 650 0003 650 000 Árbediehtu2 000 0002 000 000 ¶
Submi43 080 0002 000 00045 080 000 ¶
Čoahkketabealla - Vuođđooahpahus 3,5 % ¶
Poasta 100 Čilgehus Bušeahtta -13Liigejuollud.Ođđasisj. bušRev.buš-13 ¶
Sámi skuvlla sisdoallu ja árvovuođđu2 900 0002 900 000 Oahppanresurssat 24 625 0002 000 00026 625 000 ¶
Submi27 525 0002 000 00029 525 000 ¶
Oahppanresurssat – iežamet prošeavttat ¶
Poasta 100 Čilgehus Bušeahtta -13Liigejuollud.Ođđasisj. bušRev.buš-13 ¶
Oahppneavvuid jorgaleapmi ja heiveheapmi4 000 0004 000 000 Sámi oahpponeavvouskkádat – Ovttas- Aktan- Aktesne2 000 0002 000 0004 000 000 ¶
Submi6 000 0002 000 0008 000 000 ¶
Jagi 2013 bušeahtas lea várrejuvvon  2 000 000 ru prošektii Ovttas|Aktan|Aktesne mii bistá geassemánu lohppii 2013. Sámediggi bargá Máhttodepartemeantta ektui sihkkarastin dihte dan ahte portála oččošii einnostanvejolaš ruhtadeami.  Vástádusa, prošeavtta bissovaš doaimma birra vuorddedettiin Máhttodepartemeanttas, ferte Sámediggi várret ruđaid prošeavtta nuppi jahkebeallái vai lea vejolaš sirdit ¶
Čoahkkingirjji čállit: Roy Amundsen  153 siidu 317 siiddus doaimma Sámi oahpahusguovddáža neahttaportálii. Várrejuvvo 2 000 000 ru jagi 2013 reviderejuvvon bušeahtas prošektii Ovttas|Aktan|Aktesne. ¶
Kapihttala 7.6.2 rievdadus: ¶
Árbediehtoguovddáš – njuolggodoarjja ¶
Ovddasmanniprošeakta, Árbediehtoguovddáš, váldá vuolggasajis das mo Sámediggi lea čuovvolan ja konkretiseren Sámi allaskuvlla Árbediehtoprošeavtta bohtosiid. Ovddasmanniprošeakta galgá leat vuođđun dasa mo čuovvolit Ráđđehusa davveguovlostrategiija doaibmabidjočuoggá ahte viidáseappot fievrridit Árbediehtoprošeavtta bistevaš prošeaktan. ¶
Mihttomearrin lea bidjat vuođu dakkár guovddážii, mii láhčá dasa ahte sámi árbediehtu geavahuvvo luondduriggodagaid hálddašeamis, ja mii doaibmá máhttovuođđun rámmaplánaid, oahppoplánaid ja oahppanresurssaid, ja dutkama, máhttovuođđun. ¶
Guovddáš galgá earret eará systematiseret, kártet, oainnusmahttit ja gaskkustit árbedieđu. ¶
Olahusjoavku: ¶
 Oahppit ja studeanttat ¶
 Oahppo- ja dutkanásahusat ¶
 Luondduriggodagaid geavaheaddjit sámi guovlluin ¶
Galgá váikkuhit dasa ahte: ¶
 Sámi árbediehtu fievrriduvvo viidáseappot boahtte buolvvaide oahpahusa bokte mánáidgárddis, ¶
vuođđooahpahusas ja alitoahpus. ¶
 Sámi árbediehtu galgá leat olámuttus máhttovuođđun dutkamii. ¶
 Máhttu sámi luonddugeavaheami birra geavahuvvo resursan luondduriggodagaid hálddašeamis. ¶
 Luodduriggodagat hálddašuvvojit buorebut sámi guovlluin. ¶
Areálat ja biras ¶
Čoahkketabealla - Areálat ja biras 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Areálat1 500 000500 0002 000 000 ¶
Submi1 500 000500 0002 000 000 ¶
Čoahkketabealla – Areálat - Protect vuođđudus- Njuolggodoarjja ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Protect vuođđudus1 500 000500 0002 000 000 ¶
Submi1 500 000500 0002 000 000 ¶
Jagi 2013 bušeahtas lea várrejuvvon 1 500 000 ru vuođđudussii Protect. Go dát poasta meannuduvvui bušeahta oktavuođas, de geahpeduvvui das 500 000 ru dainna ákkain go lei eahpesihkarvuohta prošeavtta ovdáneamis ja go ruhtadilli galggai árvvoštallojuvvot reviderejuvvon bušeahtas. Prošeakta lea bures jođus ja deaŧalaš lea ahte mii bisuhit ruđa nugo eaktuduvvon dainna eavttuin ahte departemeanta ruhtada dan ja dat ruhtaduvvo 2014 bušeahtas. Jagi 2013 reviderejuvvon bušeahtas várrejuvvo 500 000 ru vuođđudussii Protect. ¶
Čoahkkingirjji čállit: Roy Amundsen  154 siidu 317 siiddus ¶
Sámi ovttasbargu ja riikkaidgaskasaš bargu ¶
Čoahkketabealla -Sámi ovttasbargu ja riikkaidgaskasaš bargu ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Riikkaidgaskasaš bargu6 408 000550 0006 958 000 ¶
Submi6 408 000550 0006 958 000 ¶
Čoahkketabealla- Riikkaidgaskasaš bargu ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja riikkaidgaskasaš bargui838 00050 000888 000 Doarjja riikkaidgaskasaš doaibmabijuide 570 000570 000 Ráhkaneaddji konferánsa ovdal WCIP 20145 000 000500 0005 500 000 ¶
Submi6 408 000550 0006 958 000 ¶
Riikkaidgaskasaš bargu - njuolggodoarjagat ¶
Čilgehus Bušeahtta -13Liigejuollud.Ođđasisj. bušRev.buš-13 ¶
The Norwegian Barents Secretariat in Murmansk266 00050 000316 000 Sámiráđđi – Norggabealde juogus372 000372 000 Mama Sara Education Foundation100 000100 000 doCip100 000100 000 ¶
Submi838 00050 000888 000 ¶
2013 bušeahtas lea várrejuvvon 5 000 000 ru WCIP 2014 ráhkkaneaddji konferánsii. Konferánssa ráhkkaneamis leat golut maid ii leamaš vejolaš einnostit go bušeahtta ráhkaduvvui. Earret eará dan lávdegotti čoahkkin, mii galgá čállit julggaštusteavstta, ja mii galgá dollojuvvot Madridas miessemánus (300 000 ru). Dasa lassin leat leamaš hástalusat ruhtadit sáttaolbmuid, ja dán barggus dárbbašuvvo ruhtadanmunni (200 000 ru). Danne ferte lasihit WCIP 2014 ráhkkaneaddji konferánssa bušeahta  500 000 ruvnnuin. ¶
Jagi 2013 bušeahtas várrejuvvo 266 000 ru Norgga Barents Čállingoddái Murmánskkas. Dan vuođul go dat lea ohcan ruđa go lea eanet dárbu doaibmagoluide oažžut ruđa go lea eanet doaibma. Jagi 2013 reviderejuvvon bušeahtas várrejuvvo 50 000 ru Norgga Barents Čállingoddái Murmánskkas. ¶
Politihkalaš dási doaibmagolut ¶
Politihkalaš dási doaibmagolut 3,5 % ¶
Poasta 01 Čilgehus Bušeahtta -13Liigejuollud.Ođđasisj. bušRev.buš-13 ¶
Sámedikki dievasčoahkkin8 919 0008 919 000 Sámedikki čoahkkinjođihangoddi2 136 0002 136 000 Sámedikki bearráigeahččanlávdegoddi900 000900 000 Sámi parlamentáralaš ráđđi700 000700 000 Sámediggeráđđi9 000 0009 000 000 Sámedikki nuoraidpolitihkalaš lávdegoddi  (SNPL)335 000335 000 Sámedikki vuorrasiidráđđi250 000150 000400 000 Sámedikki váiddalávdegoddi150 000150 000- Sum22 390 000150 00022 540 000 ¶
Čoahkkingirjji čállit: Roy Amundsen  155 siidu 317 siiddus 2013 bušeahtas lea várrejuvvon 250 000 ru Sámedikki vuorrasiidráđđái. Vuorrasiidráđi doaimmaid geažil lea dárbu lasihit dán poastta. 2013 reviderejuvvon bušeahtas várrejuvvo 150 000 ru Sámedikki vuorrasiidráđđái. ¶
Hálddahusdási doaibmagolut ¶
Hálddahusdási doaibmagolut 3,5 % ¶
Poasat 01 Čilgehus Bušeahtta -13Liigejuollud.Ođđasisj. bušRev.buš-13 ¶
-Hálddahusdási doaibmagolut98 000 000257 77298 257 772- ¶
Submi98 000 000257 77298 257 772 ¶
Sámediggi lea álggahan proseassa ollašuhttin dihte ohcama máilmmiárbebáikki ektui. Ceavccageađggi máilmmiárbelistii oččodeami oktavuođas lea veaháš bargu duođaštit kulturmuittuid Várnjárgga duoddaris. Go galgá iskat guokte bivdorokki Várjjagis mii lea oassin proseassabarggus ohcama ektui oažžut Ceavccageađggi máilmmiárbebáikin, dárbbašuvvojit guokte liige gieddebargi áigodagas 2013. Jagi 2013 reviderejuvvon bušeahtas várrejuvvo 257 772 ru bargui Ceavccageađggi oččodeapmái máilmmiárbelistii. ¶
Plána- ja finánsalávdegotti árvalus ¶
Álggahus ¶
Bušeahtta lea plána movt háhkat ja geavahit resurssaid, seammás go dat lea Sámedikki ekonomiijastivrema deaŧalaš bearráigeahččan- ja čuovvolangaskaoapmi. Bušeahtta čájeha movt ekonomiija váikkuha plánaide dihto bušeahttaáigodaga várás, danne ovddida Sámediggeráđđi reviderejuvvon bušeahta jahkái 2013. Čájeha ahte jagi 2012 loahpas lei Sámedikki rehketdoalus badjelbáza 3 005 353 ru.Jagi 2012 loahpas ii lean Sámediggi geavahan gártaduvvon 1 402 419 ruvdnosaš iežaskapitála. Dasa lassin mearriduvvui dábálaš bušeahttameannudeamis jahkái 2013  ahte 1 500 000 ii juhkkojuvvo. Nu leage Sámedikkis badjelbáza 5 907 772 ru ođđasis juogadeapmái jagi 2013 reviderejuvvon bušeahta oktavuođas. ¶
Mearkkašumit ¶
Lávdegotti eanetlohku, Bargiidbellodaga sámediggejoavkku (Bb) lahtut Sten Erling Jønsson, Gunnar Nilsen, Ronny Wilhelmsen, Raimo Valle ja Ragnhild Melleby Aslaksen, Norgga Sámiid Riikasearvi (NSR) lahtut Ann-Mari Thomassen, Aili Keskitalo, Rolf Johansen, Jarle Jonassen, Árja lahttu Laila Susanne Vars, Sámi lulde lahtu Marie Therese Nordsletta Aslaksen ja Olgešbellodaga lahtu Anne-Marit Eira evttohit ¶
Mearkkašupmi oahpahuskapihttalii 7.4.3.2 oahppanresurssaid ovddideapmi - ohcanvuđot doarjja: ¶
1. Lávdegotti eanetlohku oaidná ahte lea dárbu nannet oahppanresursabarggu ovddideami sámegiela várás nubbingiellan, nugo: ¶
 Davvisámegiella nubbingiellan: ollislaš oahppanreaidu luohkáide 1.-4. jahkecehkiide. ¶
 Máttasámegiella nubbingiellan: fáddágihppagat giellaoahpa siskkobealde, vejolaččat vuođđogirji ¶
nuoraidceahkkái ja joatkkaoahpahussii. ¶
2. Lávdegotti eanetlohku oaidná dasto ahte lea dárbu láhčit oahppanresurssaid mánáide ja nuoraide geat bajásšaddet gávpogiin ja čoahkkebáikkiin. ¶
Mearkkašupmi oahpahuskapihttaliii 7.4.3.4 Sámi oahpponeavvoportála - Ovttas- Aktan- Aktesne: ¶
Lávdegotti eanetlohku deattuha ahte lea dárbu dásseárvosaš áŋgiruššamii davvi-, julev- ja máttasámegielain, dalle og prošeakta sirdojuvvo Sámi allaskuvlla sámi oahppanguovddážii. Lávdegotti eanetlohku bivdá sámediggeráđi gozihit dán juolludusreivve bokte. ¶
Čoahkkingirjji čállit: Roy Amundsen  156 siidu 317 siiddus ¶
Evttohus ¶
Bargiidbellodaga sámediggejoavku (Bb)), NSR, Sámit lulde, Árja ja Olgešbellodaga evttohus ¶
Evttohus 1 ¶
Rievdadusevttohus: ¶
Tabealla 4.3.1.3 Giellaprošeavttat – ohcanvuđot doarjja ¶
Unniduvvo 1.950.000,- ruvnnuin. ¶
Kap 4.4.2 Sámi giellaguovddážat ¶
1.950.000,- ru juhkkojuvvo 13 giellaguovddážii: ¶
10 100 Porsáŋgu - Sámi giella - ja kulturguovddáš         + 150.000 ¶
10 101 Gáivuotna - Sámi giellaguovddáš                           + 150.000 10 102 Divttasvuotna - Árran julevsame guovddáš          + 150.000 10 103 Evenášši - Várdobáiki sami guovddáš                    + 150.000 10 104 Unjárga - Isak Saba guovddáš                              + 150.000 10 105 Deatnu - Sámi ealáhus- ja guorahallanguovddáš AS  + 150.000 10 106 Romsa - Gáisi Giellaguovddáš                             + 150.000 10 107 Røros - Aajege- Saemien gielejih maahtoejargne   + 150.000 10 108 Áltá - Álttá Sámi Giellaguovddáš                           + 150.000 10 109 Luobát - Ástavuona giellagoahtie                      + 150.000 ¶
10 110 Snoasa - Gielem nastedh                                      + 150.000 10 111 Raavrhvijhke - Gielearenie                                    + 150.000 10 112 Omasvuotna - Omasvuona giellaguovddáš + 150.000 ¶
Kap 5.3 Sámi kulturbargoarenat ¶
Tabealla 5.3.1.1 Sámi kulturbargoarenat – njuolgga doarjja ¶
150.000,- ruvdnosaš lasáhahus  Duoddara Ráfei. ¶
Kultuvra ¶
Ođđa kuvlačuokkis kap. 5.4.5, kulturdoaibmabijut, jagi 2013 vuoruhemiid vuollái: ¶
 Ruđat ovdaprošektii mat válddahit sámi deaivvadanbáikkiid. ¶
Rievdadusat kapihttalis 7.4.3: ¶
Sámediggeráđi evttohusas geahpedeapmi oahppanresurssaide - iežas prošeavttat, Sámi oahpponeavvoportála - Ovttas- Aktan- Aktesne 1 000 000 ruvnnuin. (Nappo šaddá juolluheapmi Ovttas- Aktan- Aktesne leat 1 000 000 ru) ¶
Sámediggeráđi teakstaevttohus mii guoská Ovttas- Aktan- Aktesne rievdaduvvo leat ná: Jagi 2013 bušeahtas lea várrejuvvon 2 000 000 ru prošektii Ovttas- Aktan- Aktesne mii bistá geassemánu lohppii 2013. Juolludusa geažil prošektii reviderejuvvon stáhtabušeahtas 1 miljon ruvnnuin, geahpeduvvo Sámediggeráđi evttohusas vásttolaččat. Neahttaportála doaibma galgá sirdojuvvot Sámedikki Sámi allaskuvlla lohkanguovddážii. Sámediggi bivdá Sámediggeráđi bargat viidáseappot ja oažžut prošeavtta bissovažžan. ¶
Čoahkkingirjji čállit: Roy Amundsen  157 siidu 317 siiddus ¶
Ealáhusat ¶
Lasáhus kapihttalii 11.4.4 Doarjja juohkelágan ealáhusaide, doarjjaortnega doarjjaoažžut - ođđa kuvlačuokkis: ¶
 Sámi ealáhusorganisašuvnnat ja sámi luonddudoalu beroštupmiorganisašuvnnat. ¶
Galgá váikkkuhit – viđát kuvlačuokkis rievdaduvvo: ¶
 Eanet ođđaháhkama, ahtanuššama, ođasmahttima ja gelbbolašvuođa ¶
Kap 11.3.1 Doarjja vuođđoealáhusaide ¶
Lasáhus vuoruhemiide: ¶
 Doarjja ođđaásahemiide, buvttaovddideapmái ja investeremiidda boazodoalu lassiealáhusain ¶
Lasáhus olahusjovkui: ¶
 Ealáhusdoallit ¶
Kap 11.5.3 Duodjeinstituhtta ¶
Lásihuvvo 150.000,- ruvnnuin. ¶
Regiuvdna ovddideapmi ¶
Lasáhus kapihttalii 12.2.1 – vuoruheamit 2013:s – ođđa kuvlačuokkis: ¶
 Vuolggahit bajimuš prošeavtta man ulbmilin lea gávdnat ođđa vugiid movt ruhtadit ¶
infrastruktuvrra guovlluin gos olbmot ásset bieđgguid. ¶
Sámi ovttasbargu ja riikkaidgaskasaš bargu ¶
Lasáhus ráđi evttohussii: ¶
 Lasáhus WCIP 2014 ráhkkaneaddji konferánsii 500 000 ru. (Oktiibuot miljon ruvnnu lasáhus) ¶
Eará váikkuhangaskaoamit ¶
Rievdadusat kapihttalis 15.1: ¶
Lasáhus kapihttalii 15, ođđa kapihttala 15.2.3 vuollái: ¶
 Sámi regionálaovddideapmi ¶
Váldomihttomearri ¶
 Ollislaš sámi guovllut ¶
Oassemihttomearri ¶
 Ovddidit sámi guovlluid nationálalaččat ja transnasjonalt ¶
Strategiijat Máhttovuođu nannen sámi guovllu ásaheami várás ¶
Doaibmabidju 3: Čielggadanprošeakta sámi guovllu birra. Dasa vižžojuvvo fálaldat. ¶
Vuoruheamit jagis 2013: ¶
 Sámi guovllu čielggadeapmi Norggas. ¶
Čoahkkingirjji čállit: Roy Amundsen  158 siidu 317 siiddus ¶
Galgá váikkuhit: ¶
 Ollislaš geográfalaš guovlluid ovddideami gos sámi giella, kultuvra ja ealáhusat leat erenoamáš ¶
nannosat. ¶
Kap 17.3 Sámedikki bearráigeahččanlávdegoddi ¶
Poasttas geahpeduvvo 300.000,- ru. ¶
Hálddahusdási doaibmagolut ¶
Kap. 18.1, nubbin maŋimuš teakstaoassi, lasáhus maŋimuš cealkaga maŋŋái: Erenoamážit vuoruhuvvo ohcamiid áššemeannudanáiggi unnideapmi. ¶
Kap. 18.1.1, ođđa 3. teakstaoassi: Ohcamiid mearri Sámedikki doarjjaortnegiidda lea lassánan sakka. Áigodagas 2007 -2011 lassánii ohcamiid lohku badjel 40 %. 2011:s bohte Sámediggái 1796 ohcama. ¶
Bargiidbellodaga sámediggejoavku (Bb), Sámit lulde ja Árja evttohus ¶
Evttohus 2 ¶
Rievdadusat sámediggeráđi mearrádusárvalusa ektui: Tabealla Sámedikki dietnasat ja golut oktiibuot, ja tabeallat mat gusket bušeahttarievdadusaide, rievdaduvvojit evttohusaid ektui dás. ¶
Lasáhus kapihttalii 4.5, ođđa kapihttalii 4.5.7 (boahtá sámediggeráđi evttohusa sadjái): Álgga nannet sámi sisdoalu TV:s. ¶
Doaibmabidju 7: Vuolggahit ovttasbarggu geahčadan dihte vejolaš ođđa konseaptaid sámi oahpahusfálaldaga siskkobealde. ¶
Sámediggi oaidná ahte lea dárbu nannet sámi sisdoalu TV:s, ja háliida bidjat jearaldaga sáddehatbirrasiidda dainna áigumušain ahte geahčadit ođđa konseapta ovddidanvejolašvuođaid sámi oahpahusfálaldaga ektui. Sámediggi háliida maiddái searvvahit birrasiid mat sihke sáhttet váikkuhit sámi giela oahpahussii ja sámi kulturmáhtu gaskkusteapmái. ¶
Sámegielat máhttoprográmmaid TV:s sáhtášii geavahit oahpahusoktavuođas sámi skuvllas, skuvladoaimmahagas muđui ja rávisolbmuid oahpahusas olles Norggas. Sámediggi čujuha NRK áŋgiruššamii NRK skuvlla ja NRK Máhttokanála ektui mat sáhttet leat áigeguovdilis mállet movt ovddidit ođđa sámi fálaldagaid. ¶
Galgá váikkuhit: ¶
 Eanet sámis sisdoalu TV:s. ¶
Bušeahtta 2013: ¶
 Hálddahuslaš golut ¶
Eará váikkuhangaskaoamit Rievdadusat kapihttalii 15.1: Lasáhus kapihttalii 15, ođđa kapihttalii 15.2.3 sámi guovluovddideapmi: ¶
Bušeahtta: ¶
Ruđaid hálddaša sámediggeráđđi dahje dat orgána masa sámediggeráđđi addá fápmudusa. Das vižžojuvvo fálaldat. ¶
Čoahkkingirjji čállit: Roy Amundsen  159 siidu 317 siiddus ¶
NSR ja Olgešbellodaga evttohus ¶
Evttohus 3 ¶
Rievdadusevttohus: ¶
Kap 5.3 Sámi kulturbargoarenat ¶
Ođđa poasta: Vilgesvárri, 200.000,- ru. ¶
Kap 5.4.3 Musihkka, girjjálašvuohta ja govvasárggusráiddut ¶
Lasáhus vuoruhemiide jagis 2013: ¶
 Ovdaprošeakta árbevirolaš juoigama ovddidanprográmma várás. ¶
Boahtteáiggi ovddidanprográmmas sáhttá leat čuovvovaš sisdoallu: ¶
- ovddidit stabiila gelbbolašvuođa birrasa, vuolggahit ovttasbarggu Juigiid servviin ja musihkkafágalaš ¶
birrasiiguin ¶
- Ovddidanbargu oamastanrievtti/vuoigatvuođaid ektui ¶
- Duođaštusbargu, ovdamearkka dihte digitála luohtearkiiva ¶
- Gaskkusteapmi ja oahpahus mánáid ja nuoraid ektui ¶
Lasáhus bušehttii: ¶
Várrejuvvo 200.000,- ru ovdaprošektii ovddidanprográmma luohti/vuelle/vuelie ¶
Kap 11.3.1 Doarjja vuođđoealáhusaide ¶
Postii lasihuvvo 200.000,- ru. ¶
Lasáhus vuoruhemiide: ¶
 Doarjja ođđaásahemiide, buvttaovddideapmái ja investeremiidda boazodoalu lassiealáhusain ¶
Lasáhus olahusjovkui: ¶
 Ealáhusdoallit ¶
Kap 11.4.1 Ekonomalaš váikkuhangaskaoamit ¶
Poasttas 40510 Juohkelágan ealáhusat unniduvvo. 200 000;- ru (ruđat sirdojuvvojit kulturealáhussii Vilgesváris) ¶
NSR, Olgešbellodaga ja Ovddádusbellodaga evttohus ¶
Evttohus 4 ¶
Doaibmabidju 7 kapihttalis 4.5, vuollekapihttal 4.5.7 sihkkojuvvo. ¶
Bušeahtas lea doaibmabidjui biddjojuvvon hálddahuslaš golut.  Dán nannemis ii leat makkárge váikkuhus ollislaš bušeahttajuolludemiide. ¶
Sámediggi oaidná lunddolažžan ahte NRK vuoruha buriid prográmmaid main lea sámi sisdoallu iežas bušeahtas. NRK:s lea liseansaortnega geažil erenoamáš ovddasvástádus fálaldagain minoritehtaide. ¶
Jos Sámediggi dattetge galgá ruhtadit mediafálaldaga, de berre dat čađahuvvot nu ahte mediaásahusat sáhttet gilvalit doarjjaruđaid alde. ¶
Čoahkkingirjji čállit: Roy Amundsen  160 siidu 317 siiddus ¶
Ovddádusbellodaga evttohus ¶
Evttohus 5 ¶
Sámediggi dahká čuovvovaš rievdadusaid ráđi evttohusa ektui. Sámedikki 2013 reviderejuvvon bušeahtta    Rievdadusat ráđi árvalusa ektui    Váikkuhangaskaoapmi  Bušeahtta 2013 Ođđa juohkin Ob evttohus Rev. Buš 2013 ¶
Kultuvra 91 902 000 1 800 000 -1 800 000 91 902 000 Areálat ja biras 1 500 000 500 000 -500 000 1 500 000 Sámi ovttasbargu 6 408 000 550 000 -550 000 6 408 000 ¶
Doaibmagolut     Politihkalaš 22 390 000 150 000 -150 000 22 390 000 Hálddahusas  98 000 000 257 772 3 257 772 101 257 772 ¶
* Juolgenohta     Hálddahusa doaibmagolut: Sámediggi máksá buot goluid geahčademiid oktavuođas, doaibmabidjooamasteaddji/eanaeaiggát ii galgga daid dárbbašit máksit. Olles rievdadus  3 257 772 ru galgá geavahuvvot dán ulbmilii. ¶
Lávdegotti ráva ¶
Čoahkkingirjji čállit: Roy Amundsen  161 siidu 317 siiddus ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: ¶
Muđui doarju Sámediggi Sámediggeráđi árvalusa. ¶
Mearkkašupmi, Bargiidbellodat, NSR, Árja, Sámit lulde, ÅSG ja Olgešbellodat, áirras Ronny Wilhelmsen ¶
Ášši 22/13 Sámedikki 2013 reviderejuvvon bušeahtta ¶
Kap 8 Dearvvašvuohta ja sosiála ¶
Sámediggi bivdá sámediggeráđi heivvolaš vuogi mielde gávdnat čovdosa nu ahte sáhttá juolludit ovdaprošeaktaruđaid guovlomedisiinnalaš guovddážii julevsámi guovllus, Ájluovttas. ¶
Kap 15 Eará váikkuhangaskaoamit ¶
Sámediggi bivdá sámediggeráđi heivvolaš vuogi mielde gávdnat čovdosa mo ruhtadit sámi regiovnna čielggadeami 2013 bušeahta siskkobealde, vejolaččat dan váldit mielde 2014 bušehttii. ¶
Kap 17 Politihkalaš dási golut ¶
Mearkkašupmi kapihttalii 17.3 Sámedikki bearráigeahččanlávdegoddi: Sivvan 300 000 ruvdnosaš vuolideapmái bearráigeahččanlávdegotti bušeahtas 2013 reviderejuvvon bušeahta oktavuođas lea go erenoamáš diliid geažil lea geavahuvvon uhcit ruhta go dan mii lei bušeterejuvvon. Sámediggi vuordá ahte bearráigeahččanlávdegoddi 2014 bušeahtas oažžu daid ruđaid maid dárbbaša. ¶
Mearkkašupmi, Bargiidbellodat, áirras Ronny Wilhelmsen ¶
Eanet sámi sisdoallu oppalašsáddemiin ¶
Giella  Lasáhus 4,5 kapihttalii, ođas 4.5.7 kapihttala vuollai: ¶
Vuolggahit ášši nannet sámi sisdoalu oppalašsáddemiin ¶
Doaibmabidju 7: vuolggahit ovttasbarggu iskat ođđa vejolašvuođaid sámi oahpahusfálaldagain.   Sámediggi oaidná dárbbu nannet sámi sisdoalu oppalašsáddemiin, ja háliida vuolggahit ášši sáddenbirrasiidda geahččat ovdánahttinvejolašvuođaid ođđa jurddašeamis sámi oahpahusfálaldagain. Sámediggi háliida maid váldit fárrui birrasiid mat sihke sáhttet váikkuhit sámegielaid oahpahussii ja máhtu gaskkusteapmái sámi kultuvrra birra.   Sámegielat máhttoprográmmat tv:s sáhttet adnot oahpahusas sámi skuvllain, skuvllain muđui ja rávisolbmuidoahpahusas miehtá Norgga. Sámediggi čujuha NRK sáddemiidda NRK Skuvla ja NRK Máhttokanála mat sáhttet leat áigeguovdilis modeallat ja ovttasbargoguoimmit ođđa sámi fálaldagaid  ovdánahttimis. ¶
Galgá váikkuhit:  Eanet sámi sisdoallu oppalašsáddemiin. ¶
2013 bušeahtta:  Hálddahuslaš golut ¶
Mearkkašupmi, Bargiidbellodat, áirras Ronny Wilhelmsen ¶
Kapihttal 12 Regionálaovddideapmi Vai ain sáhttit viidásat ovdánahttit servodaga sámi guovlluin, de fertejit iešguđet vuođđostruktuvrrat leat sajis. Vai  sáhttit láhčit vuođđostruktuvrra de ferte háhkat ruhtadeami. Sámi guovlluin lea dábálaččat unnán ruhtadeapmi olámuttos, ja dán geažil šaddá váttis láhčit vuođđostruktuvrraid. Sámi guovlluin leat ollu resurssat ja muhtin guovlluin váilu ruhtadeapmi, nu ahte beasašii geavahit dáid resurssaid. Dárbbašlaš vuođđostruktuvra váilu maid ruhtaváilivuođa geažil. Ruhtaváilivuohta bisseha vuođđostruktuvrraid ovdáneami, resursageavaheami ja sámi servodaga eallima ja kultuvrra ovdáneami. ¶
Danin ferte Sámediggi ovddidit buriid reaidduid nu ahte sáhttá ákkastallat man láhkai resursa- ja energiijadoaimmaid sáhttá čatnat oktii sámi servodateallimin ja kultuvrrain. Dán dahká dan bokte ahte vuoruha 2013 prošeavttaid main lea dát áššečuolbman. ¶
Merkkašupmi, NSRa sámediggejoavku, áirras Aili Keskitalo ¶
Sámedikki 2013 bušeahta meannudeami oktavuođas geigii NSR molssaevttolaš bušeahttaárvalusa Sámediggeráđi árvalussii. NSRa molssaevttolaš bušeahttaárvalusas bohtet ovdan vuoruheamit maid vuosttažettiin áigguimet 2013 bušeahttajahkái. Dát árvalus ii ožžon eanetlogu jienasteamis. Sámedikki reviderejuvvon 2013 bušeahta meannudeami oktavuođas lea leamaš lunddolaš atnit Sámedikki 2013 mearriduvvon bušeahta vuođđun ja dan revideret, vaikko dát bušeahtta ii atte ollislaš gova vuoruhemiin maid mii leimmet háliidan dán bušeahttajahkái. ¶
Evttohus 6, áirras Ronny Wilhelmsen, Bargiidbellodat, NSRa, Árja, Åarjel -Saemiej Gielh, Sámit lulde ja Olgešbellodat ¶
Sámedikki 2013 reviderejuvvon bušeahtta Tabealla 5.4.1.1 Kulturbargu - poasta 17100 Kulturdoaibmabijut Poasttas geahpeduvvo 300.000,- ru Tabealla 8.3.1.2 Dearvvašvuođa- ja sosiálaprošeavttat  Poasttas geahpeduvvo 350.000,- ru Tabealla 11.4.1 Máŋggabealat ealáhusat Poasttas geahpeduvvo 400.000,- ru Tabealla 16.5 Čielggadeamit ja árvvoštallamat Poasttas geahpeduvvo 400.000,- Lassin vel 500.000,- ru - Ovttas – Aktan - Aktesne - geahča sierra čuoggá vuolábealde. ¶
Čoahkkingirjji čállit: Roy Amundsen  162 siidu 317 siiddus ¶
Ráđđi geavaha čuovvovaččat daid ruđaid dáid surggiide mat báhcet eará surggiin. ¶
Kap 4.4.2 Sámi giellaguovddážat 1.950.000,- ru juogaduvvo 13 giellaguovddážii:  10 100 Porsáŋgu - Sámi giella - ja kulturguovddáš       + 150.000  10 101 Gáivuotna - Sámi giellaguovddáš                            + 150.000  10 102 Divttasvuotna - Árran julevsáme guovddáš  + 150.000  10 103 Evenášši - Várdobáiki sámi guovddáš  + 150.000 ¶
10 104 Unjárga - Isak Saba guovddáš  + 150.000  10 105 Deanut – Sámi ealáhus- ja guorahallanguovddáš OS  + 150.000 ¶
10 106 Romsa  - Gáisi Giellaguovddáš   + 150.000  10 107 Røros - Aajege- Saemien gielejih maahtoejargne   + 150.000  10 108 Áltá - Álttá Sámi Giellaguovddáš  + 150.000  10 109 Luobát - Ástavuona giellagoahtie   + 150.000  10 110 Snoasa - Gielem nastedh  + 150.000  10 111 Raavrhvijhke - Gielearenie  + 150.000  10 112 Omasvuotna – Omasvuona giellaguovddáš + 150.000 ¶
Kap 5.3 Sámi kulturbargoarenat  Tabealla 5.3.1.1 Sámi kulturbargoarenat – njuolgga doarjja Duoddara Ráfei lasihuvvo 150.000,- ru. ¶
Kultuvra  Ođđa kuvlačuokkis kap. 5.4.5, kulturdoaibmabijut, jagi 2013 vuoruhemiide:  Ruđat ovdaprošektii mat gusket sámi deaivvadanbáikkiide. ¶
Máhttu Rievdadus kapihttalis 7.4.3:  Sámediggeráđi evttohusas geahpeduvvo oahppanresurssaide - iežas prošeavttat, Sámi oahpponeavvoportála - Ovttas- Aktan- Aktesne 1 000 000 ruvnnuin. (Nappo šaddá juolluheapmi Ovttas- Aktan- Aktesne leat 1 000 000 ru) Sámediggeráđi teakstaevttohus mii guoská Ovttas- Aktan- Aktesne rievdaduvvo leat ná: Jagi 2013 bušeahtas lea várrejuvvon 2 000 000 ru prošektii Ovttas- Aktan - Aktesne mii bistá geassemánu lohppii 2013. Juolludusa geažil prošektii reviderejuvvon stáhtabušeahtas 1 miljon ruvnnuin, geahpeduvvo Sámediggeráđi evttohusas vásttolaččat. Neahttaportála doaibma galgá sirdojuvvot Sámedikkis Sámi allaskuvlla lohkanguovddážii. Sámediggi bivdá Sámediggeráđi bargat viidáseappot ja oažžut prošeavtta bissovažžan. ¶
Ealáhusat ¶
Lasáhus kapihttalii 11.4.4 Doarjja juohkelágan ealáhusaide, doarjjaortnega doarjjaoažžut - ođđa kuvlačuokkis: Sámi ealáhusorganisašuvnnat ja sámi luonddudoalu beroštupmiorganisašuvnnat. ¶
Galgá váikkuhit – viđát kuvlačuokkis rievdaduvvo: Eanet ođđaháhkama, ahtanuššama, ođasmahttima ja gelbbolašvuođa ¶
Kap 11.3.1 Doarjja vuođđoealáhusaide Postii lasihuvvo 100.000,- ru ¶
Lasáhus vuoruhemiide:  Doarjja ođđaásahemiide, buvttaovddideapmái ja investeremiidda boazodoalu lassiealáhusain ¶
Lasáhus olahusjovkui: ¶
Čoahkkingirjji čállit: Roy Amundsen  163 siidu 317 siiddus ¶
Ealáhusdoallit ¶
Kap 11.5.3 Duodjeinstituhtta  Postii lasihuvvo 150.000,- ru. ¶
Guovllu ovddideapmi  Lasáhus kapihttalii 12.2.1 – vuoruheamit 2013:s – ođđa kuvlačuokkis: Vuolggahit bajimuš prošeavtta man ulbmilin lea gávdnat ođđa vugiid movt ruhtadit infrastruktuvrra guovlluin gos olbmot ásset bieđgguid. ¶
Sámi ovttasbargu ja riikkaidgaskasaš bargu ¶
Lasáhus ráđi evttohussii: Lasáhus WCIP 2014 ráhkkaneaddji konferánsii 500 000 ru. (Oktiibuot miljon ruvnnu lasáhus) ¶
Eará váikkuhangaskaoamit ¶
Rievdadusat kapihttalis 15.1: ¶
Lasáhus kapihttalii 15, ođđa kapihttala 15.2.3 vuollái:  Sámi guovloovddideapmi ¶
Váldomihttomearri Ollislaš sámi guovllut ¶
Oassemihttomearri Ovddidit sámi guovlluid riika dásis ja miehtá riikka doaresfágalaččat ¶
Strategiijat Máhttovuođu nannen sámi guovllu ásaheami várás Doaibmabidju 3: Čielggadanprošeakta sámi guovllu birra. Dasa vižžojuvvo fálaldat. Vuoruheamit jagis 2013: Sámi guovllu čielggadeapmi Norggas. ¶
Galgá váikkuhit: Ollislaš geográfalaš guovlluid ovddideami gos sámi giella, kultuvra ja ealáhusat leat erenoamáš nannosat. ¶
Kap 17.3 Sámedikki bearráigeahččanlávdegoddi ¶
Poasttas geahpeduvvo 400.000,- ru. ¶
Hálddahusdási doaibmagolut ¶
Kap. 18.1, nubbin maŋimuš teakstaoassi, lasáhus maŋimuš cealkaga maŋŋái: Erenoamážit vuoruhuvvo ohcamiid áššemeannudanáiggi unnideapmi.  Kap. 18.1.1, ođđa 3. teakstaoassi: Ohcamiid mearri Sámedikki doarjjaortnegiidda lea lassánan sakka. Áigodagas 2007 -2011 lassánii ohcamiid lohku badjel 40 %. 2011:s bohte Sámediggái 1796 ohcama. ¶
Evttohus 7, áirras Aili Keskitalo, NSRa sámediggejoavku ¶
Rievdadusevttohus: ¶
Kap 5.3 Sámi kulturbargoarenat ¶
Tabealla 5.3.1.1 Sámi kulturbargoarenat – njuolgga doarjja ¶
Ođđa poasta: Vilgesvárri, 200.000,- ru. ¶
Čoahkkingirjji čállit: Roy Amundsen  164 siidu 317 siiddus ¶
Kap 11.4.1 Ekonomalaš váikkuhangaskaoamit ¶
Poasttas 40510 Juohkelágan ealáhusat unniduvvo. 200 000;- ru (ruđat sirdojuvvojit kulturealáhussii Vilgesváris) ¶
Kap. 16.5 Čielggadeamit ja árvvoštallamat ¶
Lassečuokkis: Dás várrejuvvo 200 000 ru. dasa ahte čielggadit vuoigatvuođadiliid guolle- ja meahcceresurssaide Ráisaávžžis ¶
III  Jienasteapmi ¶
39 áirasis ledje 32 čoahkis. Jienasteapmi dahkkojuvvui čuovvovaš vuogi mielde: ¶
 Evttohus 5 hilgojuvvui 29 jienain. 3 jienastedje beali. ¶
 Evttohus 4 mearriduvvui 17 jienain 15 jiena vuostá. ¶
 Evttohus 7, vuosttaš oassi mearriduvvui 16 jienain 16 jiena vuostá čoahkkinjođiheaddji ¶
duppaljienain. ¶
 Evttohus 7, nubbi oassi hilgojuvvui 17 jienain 15 jiena vuostái. ¶
 Evttohus 6 mearriduvvui 29 jienain 3 jiena vuostá. ¶
 Plána- ja finánsalávdegotti árvalus mearriduvvui 29 jienain 3 jiena vuostá ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka    Heidi P. Greiner Haaker čoahkkinortnegii  Olaf Eliassen čoahkkinortnegii    Raimo Valle, áššejođiheaddji  Aili Keskitalo   Ann-Mari Thomassen   Miriam Paulsen  Raimo Valle   Arthur Johan Tørfoss Jørn Are Gaski  Arthur Johan Tørfoss   Aili Keskitalo Aud Marthinsen   Marie Therese Nordsletta Aslaksen  Aili Keskitalo   Jørn Are Gaski Aud Marthinsen   Ann-Mari Thomassen   Kirsti Guvsám  Jørn Are Gaski   Laila Susanne Vars Silje Karine Muotka   Mariann Wollmann Magga   Ann-Mari Thomassen  Laila Susanne Vars   Mariann Wollmann Magga Marie Therese Nordsletta Aslaksen   Silje Karine Muotka   Geir Tommy Pedersen  Mariann Wollmann Magga   Anders Somby jr. Rolf Johansen ¶
Čoahkkingirjji čállit: Roy Amundsen  165 siidu 317 siiddus ¶
Laila Susanne Vars   Ann-Mari Thomassen  Anders Somby jr.   Anne - Marit Eira   Ann-Mari Thomassen  10  Ragnhild Melleby Aslaksen  11  Silje Karine Muotka  12  Vibeke Larsen  13  Arthur Johan Tørfoss  14  Aili Keskitalo  15  Aud Marthinsen  16  Jørn Are Gaski  17  Raimo Valle  18  Marie Therese Nordsletta Aslaksen 19  Ronny Wilhelmsen   Raimo Valle, áššejođiheaddji ¶
VI  Sámedikki mearrádus ¶
Sámedikki doaibma lea meroštallojuvvon netto bušeahttadoaibman, danne bisuha ja juohká Sámediggi iežas bušeahta badjelbáhcaga. Vejolaš vuolláibáza váldojuvvo sisa maŋit jagi bušeahtas. Sámediggi láve jahkásaččat revideret bušeahtas dievasčoahkkimis geassemánus, jahkedieđáhusa mearrádusa vuođul guovvamánus mas mielde maiddái jahkerehketdoallu. ¶
Sámediggi sáhttá hálddašit poastta 50 ruđaid maid lea ožžon departemeanttain friija. Dát ii guoskka merkejuvvon ruđaide mat bohtet eará departemeantapoasttain, nugo poasttain 22 ja 72. Lassijuolludusat váldojuvvojit dattetge mielde reviderejuvvon bušeahtas. ¶
Čujuhit muđui Sámedikki jahkerehketdollui ja Sámedikki 2012 jahkedieđáhussii, ášši 001/13. ¶
Sámedikki 2012 rehketdoallu čájeha rehketdoalu dáfus 3 005 353 ru badjelbáhcaga. Jagi 2012 loahpaheapmi čájeha ahte Sámediggi ii leat nagodan geavahit gártaduvvon iežaskapitála 1 402 419 ru. Dasa lassin mearriduvvui dábálaš 2013 bušeahta meannudeamis ahte 1 500 000 ru ii juhkkojuvvo. ¶
Dat mearkkaša dan ahte Sámediggi jagi 2013 reviderejuvvon bušeahtas sáhttá juohkit ođđasis 5 907 772 ru. ¶
Liige juolludusaid juohkin ja ođđasis juohkin bušeahtas 2013 oidno tabeallain vuolábealde ja válddahus ovttaskas poasttaid birra maid lea vuolábealde. ¶
Čoahkkingirjji čállit: Roy Amundsen  166 siidu 317 siiddus ¶
Departemeanttaid juolludusat ¶
Ollislaš juolludus Sámediggái ¶
Čilgehus Bušeahtta -13Liigejuollud. Ođđasisj. bušRev.buš-13 ¶
Ođasmahttin-, háldd.- ja girgodepartemeanta-OHG259 460 000259 460 000 Olgorikkadepartemeanta (OD)650 000-650 000 Máhttodepartemeanta - MD37 723 00037 723 000 Máhttodepartemeanta - MD14 647 00014 647 000 Birasdepartemeanta - BD3 195 0003 195 000 Kulturdepartementa - KD72 702 00072 702 000 Dearvvašvuođa- ja fuolahusdepartemeanta DFD6 036 0006 036 000 Mánaid-, dásseárvo- ja searvadahttindep.- MDD1 000 0001 000 000 Eanadoallo- ja biebmodepartemeanta - EBD6 000 0006 000 000 ¶
Juolluduvvon oktiibuot I401 413 000-650 000400 763 000 ¶
Sámedikki 2013 bušeahtta lea oktiibuot 400 763 000 ru, das ii leat mielde sámeálbmotfoanda 2 535 000 ru. ¶
Boasttuvuođa geažil váldojuvvui Olgoriikadepartemeantta juolludus kapihttalis 118 ja poasttas 70, 650 000 ru mielde ollislaš juolludusaide Sámediggái dábálaš bušeahttameannudeamis jagi 2013 bušeahta oktavuođas. Dát ruđat eai leat 50-poasta, ja nugo namuhuvvon álggus, de dat eai galgga váldojuvvot mielde ollislaš juolludusaide. Dát ruđat leat várrejuvvon Sámedikki riikkaidgaskasaš barggu várás. ¶
Čoahkkingirjji čállit: Roy Amundsen  167 siidu 317 siiddus ¶
Sámedikki ollislaš sisaboahtu ja golut ¶
Sámedikki boađut ja golut buohkanassii ¶
Bušeahtta -13 LiigejuolludeapOđđasisjuog. Rev.buš-13 ¶
Doaibmaboađut Departemeanttaid juolludusat401 413 000-650 000400 763 000 Sámeálbmotfoanda7 285 0007 285 000 ¶
Doaibmaboađuid submi408 698 000-650 000408 048 000 ¶
Váikkuhangaskaoamit Giella71 765 0001 950 00073 715 000 Kultuvra91 902 0001 850 00093 752 000 Girjerádju8 455 0008 455 000 Máhtolašvuohta43 080 0001 000 00044 080 000 Dearvvašvuođa- ja sosiálaáŋgiruššan3 831 000-350 0003 481 000 Areálat ja Biras1 500 000500 0002 000 000 Kultursuodjalus2 650 0002 650 000 Ealáhus35 432 000-350 00035 082 000 Regionalá ovddideapmi3 000 0003 000 000 Riikaaidgaskasaš ja sámi ovttasbargu6 408 0001 050 0007 458 000 Sámi organisašuvnnat3 801 0003 801 000 Eará váikkuhangaskaoamit10 082 00010 082 000 Eará doaibmabijut4 902 000-400 0004 502 000 ¶
Váikkuhangaskaomiid submi286 808 0005 250 000292 058 000 ¶
Doaibmaboađuid - Váikkuhangaskaomiid submi121 890 000-5 900 000115 990 000 ¶
Doaibmagolut Politihkalaš dási doaibma22 390 000-250 00022 140 000 Hálddahusa doaibma98 000 000257 77298 257 772 ¶
Doaibmagoluid submi120 390 0007 772120 397 772 ¶
Badjelbáhcaga juohkin ¶
Tabeallat vuolábealde čujuhit movt badjebáza 5 907 772 ru juogaduvvo. ¶
Čoahkketabealla giella 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Sámegiela geavaheapmi57 439 00057 439 000 Sámegiela arenat10 826 0001 950 00012 776 000 Sámegiela seailluheapmi ja ovddideapmi3 500 0003 500 000 ¶
Submi71 765 0001 950 00073 715 000 ¶
Čoahkkingirjji čállit: Roy Amundsen  168 siidu 317 siiddus ¶
Čoahkketabealla – sámegiela arenat – sámi giellaguovddážat – njuolggodoarjja ¶
PoastaČilgehus Bušeahtta -13Liigejuollud.Ođđasisj. bušRev.buš-13 ¶
Porsanger - Sámi giella- ja kulturguovddáš602 000150 000752 000 Kåfjord – Sámi giellaguovddáš602 000150 000752 000 Tysfjord – Árran julevsáme guovdásj602 000150 000752 000 Evenes – Várdobáiki sámi guovddáš602 000150 000752 000 Nesseby – Isak Saba guovddáš602 000150 000752 000 Tana – Samisk nærings- og utredningssenter AS602 000150 000752 000 Tromsø – Gáisi Giellaguovddáš602 000150 000752 000 Røros – Aajege - Saemien giele- jih maahtoejarnge602 000150 000752 000 Alta – Álttá Sámi Giellaguovddás602 000150 000752 000 Lavangen - Ástávuona giellagoahtie602 000150 000752 000 Snåsa - Gïelem nastedh602 000150 000752 000 Røyrvik - Gielearenie602 000150 000752 000 Storfjord - Storfjord språksenter602 000150 000752 000 Ovdánahttindoarjja3 000 0003 000 000 ¶
Submi10 826 0001 950 00012 776 000 ¶
Juohke giellaguovddážii várrejuvvo 150 000 ru reviderejuvvon 2013 bušeahtas, oktiibuot ru 1 950 000. ¶
Kultuvra ¶
Čoahkketabealla - Kultuvra 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Kulturbargoarenat64 210 0001 800 00066 010 000 Dáiddakulturbargu22 706 00050 00022 756 000 Valáštallan1 440 0001 440 000 Mediat3 546 0003 546 000 ¶
Submi91 902 0001 850 00093 752 000 ¶
Čoahkketabealla – Sámi kulturbargoarenat ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Njuolggodoarjja sámi kulturbargoarenaide62 010 0001 800 00063 810 000 Doarjja dáidda- ja kulturgaskkkustanarenaide2 200 0002 200 000 ¶
Submi64 210 0001 800 00066 010 000 ¶
Čoahkkingirjji čállit: Roy Amundsen  169 siidu 317 siiddus ¶
Sámi kulturbargoarenat – njuolggodoarjja ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja sámi kulturviesuide ja kulturgaskkkustanarenaide Árran julevsámi guovddáš, Divttasvuotna1 949 0001 949 000 Sámi dáiddaguovddáš, Kárášjohka 2 811 000500 0003 311 000 Davviálbmotguovddáš OS, Gáivuotna1 426 0001 426 000 Mearrasámi gelbbolašvuođaguovddáš, Billávuotna562 000562 000 Sijti Jarnge, Aaborde1 397 0001 397 000 Várdobáiki, Evenášši/Skánit1 046 0001 046 000 Bihtánsámi viessu600 000600 000 Oslo sámi viessu470 000470 000 Lásságámmi270 000270 000 Villmarkscampen i Tollådal - bihtánsámi56 00056 000 Riikkaidgaskasaš sámi filbmaguovddáš628 000450 0001 078 000 Saemien Sijte 619 000619 000 Alttá Sámi Siida350 000350 000 Sjeltie – Sámi kulturpárká, Maajejaevrie150 000150 000 Duoddara Ráfe150 000150 000 Vilgesvárri 200 000200 000 ¶
Submi11 834 0001 800 00013 634 000 ¶
Jagi 2013 bušeahtas lea várrejuvvon 2 811 000 ru Sámi dáiddaguovddážii (SDG). Jagis 2012 dahkkojuvvui šiehtadus R.P. Eiendom nammasaš fitnodagain earáhuhttit ja láigohit ovddeš DSF (Sámi álbmotallaskuvla) ja fárrehit SDG dohko. Plána mielde galgá fárreheapmi dáhpáhuvvat jagis 2013. Šaddet liigegolut 2013:s sihkkarastin dihte ahte huksejeaddji nagoda álggahit huksema. Sámi dáiddaguovddáža várás várrejuvvo 500 000 ru reviderejuvvon 2013 bušeahtas Sámi dáiddaguovddáža várás. ¶
Riikkaidgaskasaš sámi filbmaguovddážis lea doaibmadárbu 2 072 000 ru 2013:s dainna eavttuin ahte Máhttodepartemeanta (MD) ruhtada 1 250 000 ru. Hástalussan lea dat go MD lea biehttalan oasis doaibmaruhtadeamis. Nu ruhtadage Sámediggi okto doaimma. Go sis lea dušše dat 628 000 ru maid leat ožžon Sámedikkis, de fertejit giddet geassit. Jos oččošedje liigejuolludusa, de livččii dat doarvái doibmii jagi lohppii. Jagi 2013 reviderejuvvon bušeahtas várrejuvvo 450 000 ru Riikkaidgaskasaš sámi filbmaguovddážii. ¶
Álttá Sámi siida lea ovdal ožžon doarjaga poasttas sámi deaivvadanbáikkit. Dan vuođul go njuolggadusat sámi deaivvadanbáikkiid várás leat rievdaduvvon, lea doarjja Álttá Sámi siidii geahppánan mealgat jagis 2011 jahkái 2012.  Reviderejuvvon 2013 bušeahtas várrejuvvo 350 000 ru Álttá Sámi siidii. ¶
Sjeltie – Sámi kulturpárká lea ovdal ožžon doarjaga poasttas sámi deaivvadanbáikkit. Dan vuođul go njuolggadusat sámi deaivvadanbáikkiid várás leat rievdaduvvon, lea doarjja Sjeltie – Sámi kulturpárkii geahppánan mealgat jagis 2011 jahkái 2012.  Reviderejuvvon 2013 bušeahtas várrejuvvo  150 000 ru doarjja Sjeltie – Sámi kulturpárkii. ¶
2013 reviderejuvvon bušeahtas várrejuvvo 150 000 ru Duoddara Ráfei. ¶
2013 reviderejuvvon bušeahtas várrejuvvo 200 000 ru Vilgesvárrái. ¶
Čoahkketabealla – Dáidda- ja kulturbargu ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Kulturbargu16 186 00050 00016 236 000 Sámi dáiddáršiehtadus6 520 0006 520 000 ¶
Submi22 706 00050 00022 756 000 ¶
Čoahkkingirjji čállit: Roy Amundsen  170 siidu 317 siiddus ¶
Čoahkketabealla - Dáidda- ja kulturbargu - Ochcanvuđot doarjagat ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Musihkka, girjjálašvuohta ja ja govvasárggusráiddut8 723 0008 723 000 Sámi lágadusat2 750 0002 750 000 Kulturdoaibmabijut4 713 00050 0004 763 000 ¶
Submi16 186 00050 00016 236 000 ¶
2013 bušeahtas várrejuvvo 4 713 000 ru kulturdoaibmabijuid ohcanvuđot doarjagiidda. Dán poastta ferte lasihit stuorra ohcanhivvodaga geažil. 2013 reviderejuvvon bušeahtas várrejuvvo 50 000 ru kulturdoaibmabijuid ohcanvuđot doarjagiidda. ¶
Ođđa čuokkis kap. 5.4.5, kulturdoaibmabijut, jagi 2013 vuoruhemiide:  Ruđat ovdaprošektii mat gusket sámi deaivvadanbáikkiide. ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Mánáidgárdi9 905 0009 905 000 Vuođđooahpahus27 525 0001 000 00028 525 000 Alitoahppu ja dutkan3 650 0003 650 000 Árbediehtu2 000 0002 000 000 ¶
Submi43 080 0001 000 00044 080 000 ¶
Čoahkketabealla - Vuođđooahpahus 3,5 % ¶
Poasta 100 Čilgehus Bušeahtta -13Liigejuollud.Ođđasisj. bušRev.buš-13 ¶
Sámi skuvlla sisdoallu ja árvovuođđu2 900 0002 900 000 Oahppanresurssat 24 625 0001 000 00025 625 000 ¶
Submi27 525 0001 000 00028 525 000 ¶
Oahppanresurssat – iežamet prošeavttat ¶
Poasta 100 Čilgehus Bušeahtta -13Liigejuollud.Ođđasisj. bušRev.buš-13 ¶
Oahppneavvuid jorgaleapmi ja heiveheapmi4 000 0004 000 000 Sámi oahpponeavvouskkádat – Ovttas- Aktan- Aktesne2 000 0001 000 0003 000 000 ¶
Submi6 000 0001 000 0007 000 000 ¶
Jagi 2013 bušeahtas lea várrejuvvon 2 000 000 ru prošektii Ovttas|Aktan|Aktesne mii bistá geassemánu 2013 lohppii. Juolludusa geažil prošektii reviderejuvvon stáhtabušeahtas, 1 miljon ruvnnuin, várrejuvvo dušše 1 000 000 ru 2013 reviderejuvvon bušeahtas prošektii Ovttas|Aktan|Aktesne. Neahttaportála doaibma galgá sirdojuvvot Sámedikkis Sámi allaskuvlla lohkanguovddážii. Sámediggi bivdá Sámediggeráđi bargat viidáseappot ja oažžut prošeavtta bissovažžan. ¶
Kapihttala 7.6.2 rievdadus: ¶
Árbediehtoguovddáš – njuolggodoarjja ¶
Ovddasmanniprošeakta, Árbediehtoguovddáš, váldá vuolggasajis das mo Sámediggi lea čuovvolan ja konkretiseren Sámi allaskuvlla Árbediehtoprošeavtta bohtosiid. Ovddasmanniprošeakta galgá leat ¶
Čoahkkingirjji čállit: Roy Amundsen  171 siidu 317 siiddus vuođđun dasa mo čuovvolit Ráđđehusa davveguovlostrategiija doaibmabidjočuoggá ahte viidáseappot fievrridit Árbediehtoprošeavtta bistevaš prošeaktan. ¶
Mihttomearrin lea bidjat vuođu dakkár guovddážii, mii láhčá dasa ahte sámi árbediehtu geavahuvvo luondduriggodagaid hálddašeamis, ja mii doaibmá máhttovuođđun rámmaplánaid, oahppoplánaid ja oahppanresurssaid, ja dutkama, máhttovuođđun. ¶
Guovddáš galgá earret eará systematiseret, kártet, oainnusmahttit ja gaskkustit árbedieđu. ¶
Olahusjoavku: ¶
 Oahppit ja studeanttat ¶
 Oahppo- ja dutkanásahusat ¶
 Luondduriggodagaid geavaheaddjit sámi guovlluin ¶
Galgá váikkuhit dasa ahte: ¶
 Sámi árbediehtu fievrriduvvo viidáseappot boahtte buolvvaide oahpahusa bokte mánáidgárddis, ¶
vuođđooahpahusas ja alitoahpus. ¶
 Sámi árbediehtu galgá leat olámuttus máhttovuođđun dutkamii. ¶
 Máhttu sámi luonddugeavaheami birra geavahuvvo resursan luondduriggodagaid hálddašeamis. ¶
 Luodduriggodagat hálddašuvvojit buorebut sámi guovlluin. ¶
Dearvvašvuohta ja sosiála ¶
Čoahkketabealla – Dearvvašvuohta ja sosiála 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Ovttadássásaš dearvvašvuođa- ja sosiálabálvalus3 831 000-350 0003 481 000 ¶
Submi 3 831 000-350 0003 481 000 ¶
2013 reviderejuvvon bušeahtas unniduvvo 350 000 ru poasttas Ovttadássásaš dearvvašvuođa- ja sosiálabálvalus. ¶
Areálat ja biras ¶
Čoahkketabealla - Areálat ja biras 3,5 % ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Areálat1 500 000500 0002 000 000 ¶
Submi1 500 000500 0002 000 000 ¶
Čoahkketabealla – Areálat - Protect vuođđudus- Njuolggodoarjja ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Protect vuođđudus1 500 000500 0002 000 000 ¶
Submi1 500 000500 0002 000 000 ¶
Jagi 2013 bušeahtas lea várrejuvvon 1 500 000 ru vuođđudussii Protect. Go dát poasta meannuduvvui bušeahta oktavuođas, de geahpeduvvui das 500 000 ru dainna ákkain go lei eahpesihkarvuohta prošeavtta ovdáneamis ja go ruhtadilli galggai árvvoštallojuvvot reviderejuvvon bušeahtas. Prošeakta lea bures jođus ja deaŧalaš lea ahte mii bisuhit ruđa nugo eaktuduvvon dainna eavttuin ahte departemeanta ruhtada dan ja ¶
Čoahkkingirjji čállit: Roy Amundsen  172 siidu 317 siiddus ¶
dat ruhtaduvvo 2014 bušeahtas. Jagi 2013 reviderejuvvon bušeahtas várrejuvvo 500 000 ru vuođđudussii Protect. ¶
Ealáhusat ¶
Čoahkketabealla ealáhusat 3,5 % ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Vuođđoealáhusaid rámmaeavttut8 000 000100 0008 100 000 Geasuheaddji báikegottit7 000 000-600 0006 400 000 Kulturealáhusat14 932 000150 00015 082 000 Árvoháhkan ja ođđa ásaheamit5 500 0005 500 000 ¶
Submi35 432 000-350 00035 082 000 ¶
Čoahkketabealla – Vuođđoealáhusaid rámmaeavttut – ohcanvuđot doarjja ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja vuođđoealáhusaide8 000 000100 0008 100 000 ¶
Submi8 000 000100 0008 100 000 ¶
2013 reviderejuvvon bušeahtas várrejuvvo 100 000 ru doarjja vuođđoealáhusaide. ¶
Ođđa čuokkis kap. 11.3.3 Doarjja vuođđoealáhusaide, jagi 2013 vuoruhemiide:  Doarjja ođđaásahemiide, buvttaovddideapmái ja investeremiidda boazodoalu lassiealáhusain ¶
Ođđa čuokkis kap. 11.3.3  Doarjja vuođđoealáhusaide, Lasáhus olahusjovkui: Ealáhusdoallit ¶
Čoahkketabealla – geasuheaddji báikegottit – máŋggabealat ealáhusat – ohcanvuđot doarjja ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Máŋggabealat ealáhusat7 000 000-600 0006 400 000 ¶
Submi7 000 000-600 0006 400 000 ¶
2013 reviderejuvvon bušeahtas unniduvvui 600 000 ru poasttas Máŋggabealat ealáhusat. ¶
Ođđa čuokkis kap. 11.4.4 doarjja máŋggabealat ealáhusaide, doarjjaortnega doarjjaoažžut:  Sámi ealáhusorganisašuvnnat ja sámi luonddudoalu beroštupmiorganisašuvnnat. ¶
Viđát čuokkis Galgá váikkuhit ahte – kap.11.4.4 doarjja máŋggabealat ealáhusaide, rievdaduvvo: Eanet ođđaháhkama, ahtanuššama, ođasmahttima ja gelbbolašvuođa ¶
Čoahkketabealla – kulturealáhusat ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja kulturealáhusaid ovddideapmái4 732 000150 0004 882 000 Gánnáhahtti sámi kulturealáhusaid ovddideapmi800 000800 000 Duoji ealáhusšiehtadus9 400 0009 400 000 ¶
Submi14 932 000150 00015 082 000 ¶
Čoahkkingirjji čállit: Roy Amundsen  173 siidu 317 siiddus ¶
Doarjja kulturealáhusaid ovddideapmái - njuolggodoarjja ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja ovddideapmái ja duodjeealáhussii rekrutteren Duodjeinstituhtta 1 000 0001 000 000 Boazodoalu oahpahuskantuvra1 500 0001 500 000 Doarjja duodjeásahusaide Duodjeinstituhtta 2 232 000150 0002 382 000 ¶
Submi4 732 000150 0004 882 000 ¶
2013 reviderejuvvon bušeahtas várrejuvvo 150 000 ru Duodjeinstituhttii. ¶
Regionálaovddideapmi ¶
Ođđa čuokkis kap. 12.2.1 Regionálaovddideapmi, jagi 2013 vuoruhemiide Vuolggahit bajimuš prošeavtta man ulbmilin lea gávdnat ođđa vugiid movt ruhtadit infrastruktuvrra guovlluin gos olbmot ásset bieđgguid. ¶
Sámi ovttasbargu ja riikkaidgaskasaš bargu ¶
Čoahkketabealla -Sámi ovttasbargu ja riikkaidgaskasaš bargu ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Riikkaidgaskasaš bargu6 408 0001 050 0007 458 000 ¶
Submi6 408 0001 050 0007 458 000 ¶
Čoahkketabealla- Riikkaidgaskasaš bargu ¶
Čilgehus Bušeahtta -13Liigejuollud.Ođđasisj. bušRev.buš-13 ¶
Doarjja riikkaidgaskasaš bargui838 00050 000888 000 Doarjja riikkaidgaskasaš doaibmabijuide 570 000570 000 Ráhkaneaddji konferánsa ovdal WCIP 20145 000 0001 000 0006 000 000 ¶
Submi6 408 0001 050 0007 458 000 ¶
Riikkaidgaskasaš bargu - njuolggodoarjagat ¶
Čilgehus Bušeahtta -13Liigejuollud.Ođđasisj. bušRev.buš-13 ¶
The Norwegian Barents Secretariat in Murmansk266 00050 000316 000 Sámiráđđi – Norggabealde juogus372 000372 000 Mama Sara Education Foundation100 000100 000 doCip100 000100 000 ¶
Submi838 00050 000888 000 ¶
2013 bušeahtas lea várrejuvvon 5 000 000 ru WCIP 2014 ráhkkaneaddji konferánsii. Konferánssa ráhkkaneamis leat golut maid ii leamaš vejolaš einnostit go bušeahtta ráhkaduvvui. Earret eará dan lávdegotti čoahkkin, mii galgá čállit julggaštusteavstta, ja mii galgá dollojuvvot Madridas miessemánus.  Dasa lassin leat leamaš hástalusat ruhtadit sáttaolbmuid, ja dán barggus dárbbašuvvo ruhtadanmunni Danne ferte lasihit WCIP 2014 ráhkkaneaddji konferánssa bušeahta 1 000 000 ruvnnuin. ¶
Jagi 2013 bušeahtas várrejuvvo 266 000 ru Norgga Barents Čállingoddái Murmánskkas. Dan vuođul go dat lea ohcan ruđa go lea eanet dárbu doaibmagoluide oažžut ruđa go lea eanet doaibma. Jagi 2013 reviderejuvvon bušeahtas várrejuvvo 50 000 ru Norgga Barents Čállingoddái Murmánskkas. ¶
Čoahkkingirjji čállit: Roy Amundsen  174 siidu 317 siiddus ¶
Eará váikkuhangaskaoamit ¶
Ođđa vuollitkapihtal 15.2 kapihttalii váikkuhangaskaoamit sámediggeráđi geavahussii: ¶
Kapihttala 15.2.3 Sámi regionálavddideapmi ¶
Váldomihttomearri Ollislaš sámi guovllut ¶
Oassemihttomearri Ovddidit sámi guovlluid riika dásis ja máŋgga riikka gaskkas. ¶
Strategiijat Máhttovuođu nannen sámi guovllu ásaheami várás ¶
Doaibmabidju 3: Čielggadanprošeakta sámi guovllu birra. Dasa vižžojuvvo fálaldat. ¶
Vuoruheamit jagis 2013: Sámi guovllu čielggadeapmi Norggas. ¶
Galgá váikkuhit: Ollislaš geográfalaš guovlluid ovddideami gos sámi giella, kultuvra ja ealáhusat leat erenoamáš nannosat. ¶
Eará doaibmabijut mat eai leat váikkuhangaskaoamit ¶
Eará doaibmabijut mat eai leat váikkuhangaskaoamit ¶
Poasta Čilgehus Bušeahtta -13Liigejuollud.Ođđasisj. bušRev.buš-13 ¶
Sámedikki konferánssat1 750 0001 750 000 Sámiide guoski statistihkka375 000375 000 Bálkkašumiid ja stipeanddaid juohkin125 000125 000 Čielggadeamit ja árvvoštallamat1 652 000-400 0001 252 000 Sámedikki 25 jagi ávvudeapmi1 000 0001 000 000 ¶
Submi4 902 000-400 0004 502 000 ¶
2013 reviderejuvvon bušeahtas unniduvvo poastta Čielggadeamit ja árvvoštallamat 400 000 ru. ¶
Politihkalaš dási doaibmagolut ¶
Politihkalaš dási doaibmagolut 3,5 % ¶
Poasta 01 Čilgehus Bušeahtta -13Liigejuollud.Ođđasisj. bušRev.buš-13 ¶
Sámedikki dievasčoahkkin8 919 0008 919 000 Sámedikki čoahkkinjođihangoddi2 136 0002 136 000 Sámedikki bearráigeahččanlávdegoddi900 000-400 000500 000 Sámi parlamentáralaš ráđđi700 000700 000 Sámediggeráđđi9 000 0009 000 000 Sámedikki nuoraidpolitihkalaš lávdegoddi  (SNPL)335 000335 000 Sámedikki vuorrasiidráđđi250 000150 000400 000 Sámedikki váiddalávdegoddi150 000150 000- Submi22 390 000-250 00022 140 000 ¶
2013 reviderejuvvon bušeahtas unniduvvo poasttas Sámedikki bearráigeahččanlávdegoddi 400 000 ru. ¶
Čoahkkingirjji čállit: Roy Amundsen  175 siidu 317 siiddus 2013 bušeahtas lea várrejuvvon 250 000 ru Sámedikki vuorrasiidráđđái. Vuorrasiidráđi doaimmaid geažil lea dárbu lasihit dán poastta. 2013 reviderejuvvon bušeahtas várrejuvvo 150 000 ru Sámedikki vuorrasiidráđđái. ¶
Hálddahusdási doaibmagolut ¶
Hálddahusdási doaibmagolut 3,5 % ¶
Poasat 01 Čilgehus Bušeahtta -13Liigejuollud.Ođđasisj. bušRev.buš-13 ¶
-Hálddahusdási doaibmagolut98 000 000257 77298 257 772- ¶
Submi98 000 000257 77298 257 772 ¶
Sámediggi lea álggahan proseassa ollašuhttin dihte ohcama máilmmiárbebáikki ektui. Ceavccageađggi máilmmiárbelistii oččodeami oktavuođas lea veaháš bargu duođaštit kulturmuittuid Várnjárgga duoddaris. Go galgá iskat guokte bivdorokki Várjjagis mii lea oassin proseassabarggus ohcama ektui oažžut Ceavccageađggi máilmmiárbebáikin, dárbbašuvvojit guokte liige gieddebargi áigodagas 2013. Jagi 2013 reviderejuvvon bušeahtas várrejuvvo 257 772 ru bargui Ceavccageađggi oččodeapmái máilmmiárbelistii. ¶
Kap. 18.1, nubbin maŋimuš teakstaoassi, lasáhus maŋimuš cealkaga maŋŋái: Erenoamážit vuoruhuvvo ohcamiid áššemeannudanáiggi unnideapmi. ¶
Kap. 18.1.1, ođđa 3. teakstaoassi: Ohcamiid mearri Sámedikki doarjjaortnegiidda lea lassánan sakka. Áigodagas 2007 -2011 lassánii ohcamiid lohku badjel 40 %. 2011:s bohte Sámediggái 1796 ohcama. ¶
Ášši meannudeapmi loahpahuvvui 04.06.13 dii. 16.25. ¶
Čoahkkingirjji čállit: Roy Amundsen  176 siidu 317 siiddus ¶
Ášši/Sak  EKL  004/13 Ášši/Sak  DC 023/13 ¶
Sámediggedieđáhus sámi dáidaga ja kultuvrra birra ¶
Arkiivaáššenr.  12/1085 ¶
Meannudeamit ¶
Politihkalaš dássi Beaivi Áššenr. Sámediggeráđđi 23.01.13 SR 14/13 Ealáhus ja kulturlávdegoddi 21.–24.05.13 EKL 004/13 Sámedikki dievasčoahkkin 4. – 7.06.13 DC 23/13 ¶
Ášši meannudeapmi álggahuvvui gaskavahkku geassemánu 04.06.13. dii. 16.25. ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámediggi lea digaštallan sámediggedieđáhusa sámi dáidaga ja kultuvrra birra. Dieđahus lea mielde čoahkkingirjjis. ¶
Sámediggedieđáhus sámi dáidaga ja kultuvrra birra ¶
Álggahus ¶
Dán dieđáhusa bokte ovddida Sámediggi láidesteaddji politihka sámi dáidaga ja kultuvrra birra, mii galgá čielggadit prinsihpalaš gažaldagaid sámi dáidaga ja kultuvrra ovdáneamis servodatsuorgin. Dat galgá maiddái leat čujuheaddjin Sámedikki boahttevaš kulturpolitihkas. ¶
Sámediggi lea ovdal gieđahallan guokte dieđáhusa dáidda- ja kultursuorggis (2001, 2005).  Dasa lassin lea mis ásahusdieđáhus mii ain lea min ásahuspolitihka vuođđun. Kultuvra lea suorgi man Sámediggi vuoruha. Danne lea dárbbašlaš ovddidit ođđa dáidda- ja kulturdieđáhusa. ¶
Sámedikki kulturpolitihka váldomihttomearri lea dássážii leamaš ealli ja girjás sámi dáidda- ja kultureallin. Dát mihttomearri čájeha ahte Sámediggi áigu váldit ollislaš ovddasvástádusa sámi dáidda- ja kultureallimis. Dien kulturpolitihkalaš áigumuša vuođđun leat oppalaš ja bajitdási láidestusat das ahte mánát ja nuorat  ja gielalaš girjáivuohta galget vuoruhuvvot, seammás go galgá leat sadji dáiddalaš friddjavuhtii. ¶
Dán dieđáhusa bokte áigu Sámediggi viiddidit mihttomeari dainna lágiin ahte eambbo deattuhit kvalitehta ja ahte sámi dáidda ja kultuvra galgá lea olámuttos buohkaide. Min ođđa bajimus mihttomeari sámi dáidaga ja kultuvrra dáfus lea: ¶
Ealli ja girjás sámi dáidda- ja kultureallin mas lea buorre kvalitehta ja mii lea olámuttos buohkaide. ¶
Olahan dihte dán mihttomeari, de leat mii válljen njeallje áŋgiruššansuorggi. Dáid leat válljen daid hástalusaid vuođul mat mis lea kulturpolitihkas.Dieđáhusa áŋgiruššansuorggit leat: ¶
Čielgaset ovddasvástádus sámi kultuvrra hárrái Buoret rámmaeavttut sámi dáiddáriidda  Sámi kulturásahusat guovddážin   sámi kultuvrra gaskkusteapmái ja muosáheapmái  Árvoháhkan ja ovdáneapmi kulturealáhusain ¶
Sámediggi galgá leat deaŧaleamos eavttuidbiddji sámi dáidaga ja kultuvrra ovddideapmái. Vai oažžut áigái aktiiva ja ovddideaddji kulturpolitihka, de dárbbašit mii buorebut čielggadit Sámedikki ja eará almmolaš bealálaččaid ovddasvástádusa ja rolla sámi dáidaga ja kultuvrra hárrái. Vuosttaš áŋgiruššansuorgi fátmmasta danne Sámedikki ovttasdoaimma eará almmolaš eiseválddiiguin kulturpolitihka dáfus. ¶
Dáinna dieđáhusain áigu Sámediggi fuolahišgoahtit eambbo aktiiva politihka sámi dáiddáriid guovdu. Min ovddasvástádus sámi dáidaga ovdánahttimis lea fuolahit dáiddáriidda buriid ja einnostahtti eavttuid sin doibmii. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanvejolašvuohta mii mis lea gulahallama, oktavuođa ja ovttasbarggu bokte eará almmolaš eiseválddiiguin. Nubbi áŋgiruššansuorgi lea ge danne Sámedikki politihkka sámi dáiddáriid guovdu. ¶
Dál lea vihtta jagi áigi dan rájes go Sámediggeráđđi ovddidii ásahusdieđáhusa. Sámediggeráđđi lea dieđáhusas dovddahan čielga áigumuša leahkit guovddáš lágideaddji sámi ásahusovdáneamis. Dán viđa jagis leat mii ollen guhkás sámi ásahusaid huksemis ja ođđasisorganiseremis. Iskkadeamit čájehit earret eará ahte bargosajiid lohku sámi ásahusain lea lassánan. Dáinna dieđáhusain áigut mii giddet fuomášumi sámi kulturásahusaid doibmii ja sisdollui, sihke infrastruktuvran sámi dáidda- ja kulturdoaibmamii ja deaŧalaš bealálažžan sámi dáidaga ja kultuvrra ovddideapmái. Maiddái dákko leat min deaŧaleamos reaidun ekonomalaš váikkuhangaskaoamit ja min gulahallan, oktavuohta ja ovttasbargu eará almmolaš eiseválddiiguin ja ásahusaiguin iežaineaset. Goalmmát áŋgiruššansuorgi sisttisdoallá dan movt Sámedikki ásahuspolitihkka galgá jotkojuvvot. Go  dieđáhusas namuhit sámi ásahusaid, de oaivvildit dainna maiddái sámi festiválaid. ¶
Sámedikki dieđáhusas ealáhusovddideami birra (2011) lei kulturealáhus okta áŋgiruššansuorgi. Áibbas mearrideaddji eaktun kulturealáhusaid dáfus lea ahte mis lea ealli ja nanu sámi kultureallin. Seammás lea kulturealáhusa ovdáneapmi daid rámmaeavttuid duohken mat láhččojuvvojit sámi dáiddáriidda. Sámi ásahusat eai leat kulturealáhus, muhto dat addet bargosajiid mat leat kultuvrra ala vuođđuduvvon. Dát dieđáhus lea lasáhus ealáhusdieđáhussii kulturealáhusaid dáfus go geahčada ealáhusbeliid dáidda- ja kultursuorggis. Njealját áŋgiruššansuorgi lea danne sámi kulturealáhusa ovddideapmi. ¶
Nu go eará dieđáhusbarggus, de lea okta dieđáhusa ulbmiliin  čielggadit Sámedikki politihka dán suorggis. Mii áigut čielggadit doahpagiid, čielggasmahttit Sámedikki ovddasvástádusa ja sajádaga fágasuorggis ja háhkat buoret diehtovuođu fágasuorggis. ¶
Dieđáhus lea guovtti oasis. Vuosttaš oassi válddaha Sámedikki kulturpolitihka stáhtusa, makkár eavttuid mielde mii bargat, mii Sámedikki dáidda- ja kultursuorgi lea ja makkár máhttovuođđu mis lea iežamet hálddus. Nuppi oasis ságaškuššat ovdáneami ja guhkesáiggi mihttomeriid, strategiijaid ja áŋgiruššansurggiid boahttevaš sámi kulturpolitihkas. ¶
Doahpagat ja ráddjejumit ¶
Sámi dáidda ja kultuvra lea viiddis áššesuorgi. Servodatdieđalašvuođas definerejuvvo kultuvra leat dat árvvut, dábit, kodat ja symbolat maid olbmot oamastit ja fievrredit viidáseappot buolvvas bulvii. Du kultuvra muitala nappo juoidá dan birra gii don leat, gos don boađát ja masa jáhkát, ja dat lea juoga mii dus lea ovttas earáiguin. Dán kulturmearkkašupmái čujuhuvvo dávjá go hupmat sámi kultuvrra birra juonin man vuođul mii galgat bargat. Digaštallan servodatdieđalaš kulturdoahpaga vuođul lea deaŧalaš debáhtta mii fátmmasta buot Sámedikki bargosurggiid. Mii hupmat vuođđoealáhusaid birra mat leat deaŧalaš kulturguoddit, mánáidgárddiid mat leat huksejuvvon sámegiela ja kultuvrra ala ja sámegiela birra, mat leat min kultuvrra vuođđun. Dien digaštallama eat váldde dán dieđáhusas. ¶
Dán dieđáhusas lea kultuvra okta máŋgga servodatsuorggis. Sámi dáidda ja kultuvra lea okta min kultuvrra vuođđogeđggiin. Dát fátmmasta sihke dáiddalaš ovdanbuktimiid ja ásahusaid ja organisašuvnnaid, mat iešguđet láhkái albmanahttet diekkár kultuvrralaš beliid. Dáiddalaš albmanahttimat leat ovdamearkka dihte lávdedáidda, girjjálašvuohta, juoigan, musihkka, dánsa, filbma ja dáidda, ja ásahusat ja organisašuvnnat fas leat kulturviesut, museat, festiválat ja valáštallan. Diekkár dáiddalaš albmanahttimat ja ovdanbuktimat gohčoduvvojit dáiddan dán dieđáhusas. Dáidagis lea iešárvu. Dáidda addá midjiide muosáhusaid ja dovdama, ja dat vuolggaha suokkardallamiid,  illudahttá min ja  provosere min. Dáidda lea maiddái oassin sihke ásahusaid sisdoalus ja kulturealáhusa vuođđun. ¶
Dávjá digaštallojuvvo mii lea sámi dáidda. Lea go sámi dáidda čadnojuvvon sámi čearddalašvuhtii, gillii dahje sisdollui? Lea go sámi filbma jus dat lea ráhkaduvvon sámi guovllus,  go dáčča muđui lea dan čállán ja rešisseren? Lea go sámi girji go sámi girječálli lea dan čállán sámegillii, muhto ii leat sámi sisdoallu? Thomas Kintel (2009) jearrá lea go obage ulbmillaš ráddjet “máilmmi” “sámi dáidaga” ja “sámi dáiddáriid” vuođul, mii dahká sámi dáiddamáilmmi erenoamážin? Sáhttá go “sámi dáidaga” defineret ulbmilin, mii galgá  nannet, seailluhit ja ovddidit sámi servodaga? Gávdno go dán áigásaš sierranas sámi dáidda? ¶
Dáiddadiehtti Hanna H. Hansen (2009) čuoččuha ahte “sámi dáidda sáhttá leat vaikko mii, muhto ii sáhte leat vaikko mii sámi dáidda” . Lea mearrideaddji,  gii bidjá eavttuid. Sámi dáiddadoahpagat adnojuvvojit máŋgga láhkái, ja sisdoallu rievddada dan mielde gii daid váldá atnui. Sámi dáidda gehččojuvvo dávjá etnologalaš čalmmiiguin ja otná dáiddateoriija oktavuođas biddjojuvvo dat dávjá olggobeallái dáidaga definišuvnna. Dát dagaha hástalusaid sámi dáiddáriidda, sihke naššuvnnalaččat ja riikkaidgaskasaččat. Dán dieđáhusas eat guoskkat dieid digaštallamiid. ¶
Maid doaba kvalitehta sisttisdoallá, lea maiddái digaštallan masa ii gávdno čielga vástádus. Digaštallojuvvot galgá álo mii buorre kvalitehta lea. Oaivilat, árvvut, norpmat ja máhttu váikkuhit kvalitehtadigaštallama. Dat rievdá áiggi mielde, dat rievdá šáŋŋeriid mielde ja dat lea dávjá čadnojuvvon servodaga definišuvdnafápmui. Dieđáhusas leat mii geavahan dán doahpaga fáhten dihte kvalitehta dáiddalaš ámmátčehppodaga hárrái. Sámediggi áigu lágidit dilálašvuođa sámi dáidda- ja kulturfálaldagaide, maid fágalaččat gelbbolaš doaimmaheaddjit čađahit. ¶
Eará stuora ja deaŧalaš digaštallan guoská árbevirolaš dáiddaovdanbuktimiid geavaheapmái ja boasttugeavaheapmái, ja man guhkás sáhttá geavaheapmi fanahuvvot ovdal go dagaha kultuvrra ovdii. Ovdamearkan dása leat gii sáhttá juoigat, gii sáhttá goarrut árbevirolaš gávtti ja gii sáhttá gávtti geavahit. Sámi kultuvrralaš ovdanbuktimat sáhttet maiddái geavahuvvot boastut mátkkoštanealáhusain, gos vuvdet ja boastut geavahit sámi-lágan- buktagiid. ¶
Álgoálbmogiid vuoigatvuođat immateriála kulturárbái, árbevirolaš máhttui ja árbevirolaš kulturovdanbuktimiidda leat vuosttažettiin suodjaluvvon álbmotrievtti bokte. Maŋemus áiggiid leat álbmotrievttis leamaš guovddážis digaštallamat das makkár vuoigatvuođat álbmogiin leat iežaset erenoamáš kultuvrii. Dát digaštallamat leat leamaš erenoamážit álgoálbmogiid gaskkas. Ollu iešguđet ONorgánat leat čalmmustahttán vuoigatvuođaid iežas kulturárbái, árbevirolaš máhttui ja árbevirolaš kulturovdanbuktimiidda. Dat lea deaŧalaš ja prinsihpalaš digaštallan mii dáhpáhuvvá iešguđetlágan riikkaidgaskasaš forumiin. Diet digaštallan ja áššečuolmmat leat beare viidát ahte sáhttet gieđahallojuvvot dán dieđáhusas. ¶
Kultuvrra doarjumis lea stuora mearkkašupmi maiddái eará servodatmihttomeriide, nugo báikegottiid ovdáneapmái, integreremii ja siskkildeapmái, dearvvašvuhtii, oahppamii ja hutkkálašvuhtii. Dieđáhusas eai áiggo digaštallat kultuvrra mearkkašumi iešguđet servodatmihttomeriide, muhto guoskkahit dan gokko orru leame lunddolaš. ¶
Dieđáhus bissu bajit dásis. Danne eat guoskkat ovttaskas dáiddavugiid eat ge ovttaskas ásahusaid. Jahkásaš vuoruheamit ja doaimmat, dieđáhusa mihttomeriid ja strategiijaid vuođul, bohtet ovdan Sámedikki bušeahtas. Muhtin oktavuođain lea dárbbašlaš čielggadit ja prošeavttaid čađahit. Bohtosiid olaheapmi boahtá ovdan Sámedikki jahkedieđáhusas. ¶
Museaid ja girjerádjosiid birra almmuhuvvojit sierra dieđáhusat. Danne eat gieđahala daid erenoamážit dán dieđáhusas. Dieđáhus ii fátmmas lágádusaid ge, ii ge oskku- ja girkoáššiid. ¶
Sámediggedieđáhus sámi dáidaga ja kultuvra birra lea boađus Sámedikki siskkáldas proseassas ja proseassain maidda sámi servodat lea searvan. ¶
Sámediggeráđis leat leamaš máŋga gulahallančoahkkima gos olggobeali berošteaddjit leat buktán oaiviliid. Berošteaddjit leat maid sáhttán sáddet oaiviliid dieđáhussii e-poastta bokte. Sámi festiválat leat doallan seminára gosa Sámediggi lei bovdejuvvon, ja gos oaččuimet relevánta oaiviliid dieđáhusbargui. Sámedikki dáiddárkonferánsa dollojuvvui vuosttaš geardde čakčamánus 2012. Oaivilat mat leat boahtán čoahkkimiid, e-poasttaid ja dáiddárkonferánssa bokte dahket deaŧalaš oasi dieđáhusa diehtovuođus. ¶
Sámedikki nuoraidpolitihkalaš lávdegoddi (SNPL) lea maid addán oaiviliid dieđáhussii. Iežaset cealkámušas deattuhit sii ahte lea deaŧalaš ahte sámi mánáide ja nuoraide lágiduvvojit máŋggabealat kulturfálaldagat. Dat lea deaŧalaš buori bajásšaddamii ja dat addá movtta maŋŋel eallimis bargat sámi kultuvrrain ja dáidagiin ja bargat daid ovddas. Sámi valáštallama olis besset nuorat gávnnadit ja čoahkkanit riikkarájiid rastá.  SNLP deattuha maiddái iežas cealkámušas ahte kultuvra sáhttá leat bargosajiid ja fitnodatdoaimma vuođđun. ¶
Sámediggeráđđi lea diŋgon guokte raportta ja ovtta evaluerema mat dahket oasi dán dieđáhusbarggu diehtovuođus. Dat leat Norut-Álttá raporta ( “Kulturealáhusat sámi guovlluin – bargosajit ja fitnodatvuogádat” (Norgga kulturindeaksa 2012 – Bohtosat sámi guovllus) ja  Norut Álttá evalueren das mo Sámedikki ja sámi dáiddárorganisašuvnnaid ovttasbargošiehtadus (dáiddáršiehtadus) lea doaibman. ¶
Sámedikki kulturpolitihka stáhtus ¶
Rámmat ¶
Sámi kultuvrra árvovuođđu ¶
Sámedikki bargu sámi servodagaid nannemis ja ovddideamis lea huksejuvvon sámi vuođđoárvvuid ala. Sámi árvvuiguin oaivvildit mii dán oktavuođas guottuid ja áddejumiid mat leat min vuoruhemiid ja válljejumiid vuođđun, ja mat sáhttet ipmirduvvot leat oktasaččat sámi servodagain. Vaikko mii muhtin árvvuid geassit ovdan erenoamáš sámi árvun, de dat ii mearkkaš ahte dat eai gávdnoše eará servodagain maid. Seamma árvvut gávdnojit máŋgga eará álbmogis maid, muhto sáhttet deattuhuvvot iešguđet ládje. ¶
Ealli ja girjás sámi dáidda- ja kultureallin ii leat dušše mihttun sámepolitihkas, muhto leat maiddái deaŧalaš árvun. Dáidda ja kultuvra leat inspirašuvnna, guorahallama, máhtolašvuođa ja muosáhusa gáldun buot ahkásaččaide. Girjás kulturfálaldat sámi mánáide ja nuoraide lea deaŧalaš buori bajásšaddamis, ja dat movttiidahttá bargat sámi dáidagiin ja kultuvrrain maŋŋil eallimis ja bargat daid ovddidemiin. Sámi vuorrasat leat resursaolbmot buotlágan kulturdoaimmain ja erenoamážit árbevirolaš dáidda- ja kulturalbmanahttimis. ¶
Girjás sámi kultureallin doalaha bajás ealli báikkálaš servodagaid dan bokte go duddjo doaimmaid, gullevašvuođa, loaktima ja identitehta. Vuoigatvuohta bisuhit, doaimmahit, vásihit ja ovddidit min sámi dáidda- ja kultureallima lea árvu mii lea dán dieđáhusa vuođđun. ¶
Sámedikki váldomihttomeriid gaskkas lea ahte servodat galgá leat huksejuvvon dásseárvosašvuođa ala ja ahte buot olbmuin galget leat ovttalágan vejolašvuođat beroškeahttá kultuvrralaš ja sosiála duogážis. ¶
Iešguđet sámi servodagat dahket oktiibuot girjás Sámi, gos leat máŋggalágan ealáhusat, árbevierut, kultuvrrat ja gielat. Lea min árvvuid dovdomearka ahte diet girjáivuohta boahtá oidnosii sámi dáidda- ja kultureallima bokte. ¶
Ovttadássásašvuohta ja dásseárvu lea Sámedikki doaimma ja barggu vuođđun. Sámediggi galgá lágidit dilálašvuođaid dasa ahte sihke nissonat ja dievddut, nuorat ja boarrásat galget leat ovttadássásaš bealálaččat sámi servodagain. Sámi dáidda ja kultuvra leat deaŧalaš veahkkin dasa. Kultuvra lea eallinkvalitehta, ja mii diehtit ahte  nissonolbmot geavahit eanemus kulturfálaldagaid (Norgga kulturbaromehter 2008). Sámi kulturásahusat addet dasa lassin allagelbbolašvuođabargosajiid smávva sámi báikkálaš servodagain. Sámediggái lea deaŧalaš ahte sámi álbmogis galget leat seammalágan vejolašvuođat searvat kulturfálaldagaide go álbmogis muđui. Ovttadássásaš fálaldat, ovdánahttojuvvon sámiid iežaset eavttuid mielde, lea bajitdási kulturpolitihkalaš mihttomearri. ¶
Sámedikki politihkalaš stivrendokumeanttat ¶
Sámediggeráđi politihkalaš álginjulggáštus áigodahkii 2009-2013 Sámediggeráđi politihkalaš álginjulggaštus lea Sámedikki doaimma vuođđu válgaáigodagas. Signálat mat leat addojuvvon álginjulggaštusas, leat heivehuvvon Sámedikki bušehttii dán áigodagas, maiddái kultursuorggis. ¶
Sámedikki bušeahtta Sámedikki bušeahtta lea min deaŧaleamos stivrendokumeanta. Das boahtá ovdan mo Sámediggi galgá geavahit iežas ekonomalaš ja hálddahuslaš resurssaid guoskevaš bušeahttajagis. Bušeahtas mearrida Sámediggi maiddái mihttomeriid, strategiijaid ja vuoruhemiid fágasurggiin. Juolludeamit kultuvrii bohtet Kulturdepartemeanttas. Sámedikkis eai leat duohta šiehtadallamat ráđđehusain ovdal go stáhtabušeahtta ovddiduvvo. Dát ráddje dávjá Sámedikki vejolašvuođaid ovddidit politihka kultursuorggis. Sámedikki bušeahtta čujuha movt váikkuhangaskaoamit galget geavahuvvot kultuvrra ovddideapmái ja lea deaŧalaš reaidu kulturovddideami doarjagiid hálddašeapmái. Dainna lágiin lea bušeahtta sihke politihkalaš stivrendokumeanta ja reaidu doarjjaortnegiid hálddašeamis. Dáiddáršiehtadus Sámediggi ja sámi dáiddárorganisašuvnnat, maid Sámi dáiddárráđđi ovddasta, dahke 2004:s ovttasbargošiehtadusa. Šiehtadusas leat guokte oasi, váldošiehtadus ja dáiddáršiehtadus. ¶
Sámi dáiddárráđđi šiehtadallá viđa iešguđet sámi dáiddarorganisašuvnna ovddas, ja doaibmá Sámi dáiddárfoandda, Sámi girječálliid searvvi, Sámi teáhtersearvvi, Sámi komponisttaid searvvi ja Juigiid searvvi ovddasteaddjin. Organisašuvnnain leat oktiibuot sullii 260 miellahtu Norggas, Ruoŧas, Suomas ja Ruoššas. ¶
Váldošiehtadusa ulbmilin lea ásahit njuolggadusaid, ovddasvástádusa ja geatnegasvuođaid Sámedikki ja sámi dáiddáriid šiehtadallamiidda sámi dáiddáršiehtadusa birra. Bealálaččat nannejit ahte lea deaŧalaš áimmahuššat ja ain čađahit máŋga doaibmabiju maid ulbmil lea ovddidit boahttevaš dáidda- ja kulturpolitihka. Bealálaččat nannejit maiddái ahte lea dárbbašlaš ahte dilálašvuođat lágiduvvojit dasa ahte sáhttet hábmet ja gaskkustit sámi girjjálašvuođa, musihkka, dánssa ja teáhtera, filmma ja govvideaddji dáidaga ja dáiddaduoji, ja ahte leat stuora vejolašvuođat atnit kultuvrra vuođđun sámi servodaga ovddideapmái. Dat guoská juohke diŋgii, árbevieruid rájes filmma, mátkkoštanealáhusa, designa ja kulturbuvttadeami rádjái. Ovttasbargošiehtadus galgá maiddái fátmmastit dáidda- ja kulturpolitihka mánáid ja nuoraid várás. ¶
Dáiddáršiehtadusas boahtá ovdan ahte bealálaččat leat soahpan ahte galget čađahuvvot jahkásaš šiehtadallamat sámi dáiddáršiehtadusa hárrái. Bušeahttajagis 2006 ja dan rájes leaba Sámediggi ja Sámi dáiddárráđđi čađahan jahkásaš šiehtadallamiid dáiddáršiehtadusa sisdoalu ja ekonomalaš rámmaid hárrái. 2012 dáiddáršiehtadusa rámma lea  6 295 000 kr. Dat sisttisdoallá doaibmadoarjagiid dáiddárorganisašuvnnaide ja Sámi dáiddárráđđái, dáiddárstipeanddaid, ruđa govvadáidagiid ja dáiddadujiid oastimii, sámi čáppagirjjálašvuođa oastimii, musihkkii ja luohtái ja juolludemiid čájáhusbuhtadussii, fágakonsuleanttaide ja dáiddárfondii. ¶
Dáiddáršiehtadus lea evaluerejuvvon 2012:s. Maŋŋelis dán dieđáhusas lea eambbo evaluerema sisdoalu birra. ¶
Bealálaččat leat soahpan ahte ođđa dáiddáršiehtadus galgá leat fámus 01.01.2014 rájes. ¶
Konsultašuvdnasoahpamuš Soahpamuš stáhta eiseválddiid ja Sámedikki konsultašuvnnaid čađaheami ja vuogi birra dohkkehuvvui Sámedikkis 2005:s ja nannejuvvui gonagaslaš resolušuvnna bokte 2006:s. Álgoálbmogin lea sámiin vuoigatvuohta guldaluvvot áššiin main sáhttá leat njuolga guoskevašvuohta sidjiide.  Konsultašuvdnasoahpamuša ulbmil lea olahit ovttamielalašvuođa stáhta eiseválddiid ja Sámedikki gaskka go jurdda lea ásahit lágaid dahje doaimmaid mat sáhttet váikkuhit sámi beroštumiide. Sámedikkis lea maiddái vejolašvuohta ieš ovddidit áššiid. ¶
Konsultašuvdnasoahpamuš ii atte Sámediggái vetovuoigatvuođa áššiin mat váikkuhit sámi beroštumiide. Leat ain stáhta eiseválddit ja Stuoradiggi mat dahket formála mearrádusaid. Ortnet addá datte Sámediggái váikkuhanválddi ja vejolašvuođa oaiviliid ovddidit, mii lea ge soahpamuša ulbmil. Jus Sámediggi ja stáhta eiseválddit eai leat ovttaoaivilis, de boahtá dat ovdan go áššit gieđahallojuvvojit ráđđehusas ja stuoradikkis. ¶
Stáhtalaš eiseválddiin lea geatnegasvuohta maiddái konsulteret sámi báikkálaš servodagaid ja/dahje sámi beroštumiid áššiin mat konkrehta, erenoamážit ja njuolga gusket daidda. Stáhta galgá ovttastahttit diekkár konsultašuvnnaid daid konsultašuvnnaiguin mat sis leat Sámedikkiin. ¶
Vaikko konsultašuvdnasoahpamuš čielggasmahttá gulahallama vuogi ja njuolggadusaid, de lea stáhta geatnegasvuohta konsulteret nannejuvvon ILO-soahpamušas nr. 169 álgoálbmogiid ja čearddalaš álbmogiid birra iešheanalaš stáhtain, ON` 1966` julggaštusas siviila ja politihkalaš vuoigatvuođaid birra  ja ON` 2007  julggaštusas álgoálbmogiid vuoigatvuođaid birra. ¶
Ovttasbargu ¶
Ovttasbargu guovlulaš ja báikkálaš eiseválddiiguin Sámediggi lea dahkan ovttasbargošiehtadusaid sámi guovllu fylkkagielddaiguin. Šiehtadusaid bajimus ulbmil lea nannet ja čalmmustahttit sámi kultuvrra, giela ja servodateallima. Ovttasbargošiehtadusat geatnegahttet goappašagaid gulahallat ja ovttasbargat earret eará kultuvrra, valáštallama, ásahusaid ja museaid hárrái. Ovttasbargošiehtadusaid olis leat mii čađahan máŋga buori prošeavtta ja doaimma. Saemien Sijte huksen, doaibmadoarjja NuorajTV:ii, ovttasbargu Riddu Riđđu ja Davviálbmogiid guovddáža hárrái, leat dušše moadde dain ollu buriid ovdamearkkain. Ovttasbargošiehtadusat galget dál ođasmahttojuvvot vai doaibma boahtá eambbo guovddážii. Soahpamuš Finnmárkku fylkkagielddain lea easkka ođasmahttojuvvon. Soahpamušas lea bajit, strategalaš oassi ja jahkásaš doaibmaplána. Soahpamuša bajit mihttomeari ulbmil lea váikkuhit positiiva ovdáneami Finnmárkkus, erenoamážit sámegiela, kultuvrra ja earáhuseallima ja muđui servodateallima dáfus. ¶
Dađistaga eanebut válljejit fárret eret árbevirolaš sámi ássanguovlluin stuorit čoahkkebáikkiide ja gávpogiidda. Sámediggi dáhttu danne nannet barggu gávpotsuohkaniin, ja doarju aktiivvalaččat iešguđetlágan kulturdoaimmaid, festiválaid, sámi viesuid ja nu ain. Seammás rahppojuvvo vejolašvuohta juolludit doarjagiid ealáhusovddidandoaimmaide gávpogiin. Seammás lasihuvvo áŋgiruššan sámi mánáidgárddiid ja sámi oahpahusa dáfus gávpogiin. ¶
Mii leat dál ovttasbargošiehtadusaid bokte formalisereme ovttasbarggu gávpotsuohkaniiguin gos orrot ollu sámit. Mihttomearrin lea čalmmustahttit sámi álbmoga diein gávpotsuohkaniin, ja sihkkarastit sin vuoigatvuođaid geavahit sámegiela, doaimmahit kultuvrra ja oažžut oahpahusa. Sámediggi lea bures boahtán johtui ovttasbargošiehtadusain Romssa suohkaniin, ja mii leat sáhkalaga Troanddimiin ja Osloin ovttasbargošiehtadusaid ja eará ovttasbargoprošeavttaid birra. ¶
Eará ovttasbargu Sámedikkis leat áigges áigái čoahkkimat politihkalaš dásis Sámi girkoráđiin gos áigeguovdilis áššit leat leamaš ovdan.  Dasa lassin leaba Sámediggi ja Sámi girkoráđđi dahkan ovttasbargošiehtadusa mii mielddisbuktá ahte bealit galget jahkásaččat doallat čoahkkimiid hálddahuslaš dásis. Ulbmil čoahkkimiin lea goabbat guoibmáseaskka addit dieđuid áššiin mat gusket goappašagaide. Áigeguovdilis áššit sáhttet leat sámi girkoeallin ja girkolaš álgoálbmotovttasbargu, ja servodatdilálašvuohta ja olmmošvuoigatvuođadilálašvuođat sámiid ja álgoálbmogiid guovdu. ¶
Davvi-Norgga kultursoahpamuš lea Finnmárkku, Romssa ja Nordlándda fylkkagielddaid soahpamuš. Ulbmil soahpamušain lea joatkit ja viidáseappot ovdánahttit kulturovttasbarggu Davvi-Norggas. Dálá kultursoahpamuš gusto áigodahkii 2010-2013, ja fátmmasta višuvnna, mihttomeriid ja strategiijaid DavviNorgga kulturovttasbarggus. Šiehtadus ođasmahttojuvvo automáhtalaččat juohke njealját jagi dan oktavuođas go fylkkaplánat ođasmahttojuvvojit. Davvi-Norgga kulturovttasbargu galgá šiehtadusáigodagas 2010-2013 erenoamážit deattuhit golbma suorggi: ámmátdási musihka, filmma ja visuála dáidaga, ja riikkaidgaskasaš ovttasbarggu mas erenoamážit Davviguovllut ja Barentsguovlu deattuhuvvojit. ¶
Lea ásahuvvon sierra riikkaoasseráđđi kultuvrra váste, nannen dihte kulturovttasbarggu. Riikkaoasseráđđi lea politihkalaš ráđđi, mii lagas ovttasbarggus dáidda- ja kultursurggiin galgá bargat Kulturlága (2007) ulbmila ovddas “viidát ovddidit ja lágidit dilálašvuođaid buotlágan kulturdoaimmaide, nu ahte buohkain galgá leat vejolašvuohta searvat kulturdoaimmaide ja vásihit girjás kulturfálaldagaid” . Riikkaoasseráđđi áigu, ovtta máŋgga áŋgiruššamis, nannet ovttasbarggu Sámedikkiin ja sámi ásahusaiguin, dás maiddái Sámi dáiddaguovddážiin. Sámedikkis leat vuordámušat dasa ahte dát áŋgiruššan čuovvoluvvo, ja ahte sámi dáidda- ja kulturbealli boahtá eambbo ovddastuvvot soahpamuša boahttevaš ođasteami olis. ¶
Ovttasbargu Statsbyggain (Stáhta huksendoaimmain) lea vuođđuduvvon konsultašuvdnasoahpamuššii sámi kulturviesuid viessoláigoruhtadeami birra. Dat mielddisbuktá ahte Sámediggi sáhttá mearriduvvon konsultašuvdnavuogádagaid vuođul t gohččunreivve bokte addit Statsbyggii barggu, doaimmahit ođđa huksenprošeavttaid. Ovttasbarggu mihttomearrin lea ahte ođđa sámi kulturvisttit sáhttet čađahuvvot Statsbygg prošeaktamodealla ja viessoláigoortnega bokte. ¶
Norgga kulturráđđi addá doarjagiid dáidagii ja kultuvrii miehtá riikka, ovddida ođđa dáidda- ja kulturprošeavttaid, doaimmaha ovddidanbarggu ja lea stáhtii ráđđeaddin kulturáššiin. Kulturráđis leat máŋga hálddašanovddasvástádusa mat vuosttažettiin gullet museadoibmii, arkiivii ja kultursuodjaleapmái, dán vuolde maiddái doaimmat digitála čađahemiid ja bálvalusaid dáfus. Kulturráđis lea sierra dutkan- ja ovdánahttinossodat mii vuolggaha ja čađaha dutkan-, čielggadan- ja evaluerenprošeavttaid, ja bargá dutkangaskkustemiin. Kulturráđis leat máŋggat riikkaidgaskasaš doaimmat, earret eará bargojuvvo EU kulturprográmmain ja EEO kulturlonohallamiin. Fágahálddahusas lea dasa lassin ovddasvástádus oppalaččat čuovvut Kultuvrralaš skuvlaseahka. 2013:s juolluda Norgga kulturráđđi 577 mill. kr Norgga kulturfoandda bokte. Kulturdepartemeanta bidjá láidestusaid jahkásaš juolludanreivve bokte, go celkojuvvo ahte “Norgga kulturráđđi galgá ain bargat dan ovdii ahte ovddidit sámi kultuvrra ja sámi kultuvrralaš girjáivuođa” . ¶
Sámedikkis leat jahkásaččat gulahallančoahkkimat Norgga kulturráđiin gos lonohallat dieđuid áigeguovdilis áššiid birra. Sámediggi ovddida maiddái oainnuid áššiide mat guoskkahit sámi kultursuorggi. Erenoamážit leat guovddážis áššit mat gusket museadoibmii ja kulturárbbiide. Sámediggi oaidná ahte ovttasbargu Norgga kulturráđiin sáhtášii ain ovdánahttojuvvot. Dasa lassin lea kulturráđis gelbbolašvuohta máŋgga fágasuorggis, mii sáhtášii boahtit ávkin sámi dáidda- ja kultureallimii. Sámi ásahusat ja sámi kultureallin ohcá, ja oažžu juolludemiid Norgga kulturráđis. ¶
Rájiidrasttideaddji kulturovttasbargu  Sámi dáidda- ja kultureallimis lea maid rájiidrasttideaddji bealli, go sámit orrot njealji riikkas. Sámedikkis lea sajáiduvvon ovttasbargu Suoma, Ruoŧa ja Norgga sámedikkiiguin Sámi parlamentáralaš ráđi (SPR) bokte. Ráđđi gieđahallá áššiid mat gusket sámiide njealji riikkas dahje sámiide oktan álbmogin. Ruošša beale sámiin lea vuoigatvuohta čuovvut ráđi čoahkkimiid. SPR ovttasbargá earret eará evttohasaid ovddidit davviriikkaid ráđi girjjálašvuođabálkkašupmái. ¶
Norgga sámedikkis leat, daid eará davviriikkaid sámedikkiid ektui, eambbo resurssat, maiddái dáidda- ja kultursuorggis. Danne leat Norgga sámedikkis stuorát vejolašvuođat bargat sámi vuoigatvuođaid ovddas Davviriikkain. Ovttas Suoma ja Ruoŧa sámedikkiiguin lea ge danne deaŧalaš ahte Norgga sámedikkis lea diđolaš rolla áimmahuššat ollessámi álgoálbmotberoštumiid. Norgga sámediggi lea maid váldán ovddasvástádusa sámi kultuvrra ovddas olles Sámis. Dan leat mii dahkan earret eará ovttasbargošiehtadusa bokte Sámi dáiddárráđiin, mas leat miellahtut miehtá Sámi ja iežamet doarjaga bokte Arctic Winter Games lágidemiide, gosa Sápmi sádde oasseváldiid buot sámi guovlluin. ¶
Sámedikkis lea maid ortnet mas sáhttá ohcat doarjaga riikkaidgaskasaš doaimmaide, mat galget leat mielde nanneme álgoálbmogiid kultuvrra ja servodateallima. Earret eará lea Riikkaidgaskasaš sámi filbmaguovddáš ožžon prošeaktadoarjaga dán ortnega bokte. ¶
Interreg lea EU` prográmma ovddidit sosiála ja ekonomalaš integrašuvnna riikkarájiid rastá guovlluid ovttasbarggu bokte. Prográmma ásahuvvui nannen dihte ovttasbarggu ránnjáguovlluid gaskka, maid EU siskkáldas rájit ja ránnjáriikkaid rájiid sirrejit. Sápmi oasseprográmma ulbmil lea nannet sámi kultur- ja ealáhuseallima dan bokte ahte buoridit eavttuid  viidát ja eambbo strukturerejuvvon ealáhusovttasbargui ja deattuhit oktasaš čovdosiid sámi kultuvrra erenoamáš beliid ovddideapmái. ¶
Sámiin lea maid ovttasbargu ja kulturlonohallan eará álgoálbmogiiguin, sihke davviguovlluin ja riikkaidgaskasaččat muđui. Sámediggái lea deaŧalaš ahte bargojuvvo lágidit ođđa, ja nannet ovdalaš arenaid mat doibmet gávnnadanbáikin ja álbmogiidgaskasaš arenan dáiddáriidda, kulturbargiide, nuoraide ja muđui eará olbmuide davviguovlluin. Álgoálbmogiid dáidda ja kultuvra fertejit leat áŋgiruššansuorggit ja fertejit vuoruhuvvot iešguđetlágan prográmmain ja ruhtadanortnegiin, nu go Barentskult ja Norgga-Ruošša kulturovttasbargu. Álgoálbmogat fertejit beassat searvat dásseárvosaš bealálažžan iešguđetlágan ovttasbargoforumaide, ráđiide ja lávdegottiide. ¶
Ráđđehusa davviguovlluid strategiijain leat álbmogiidgaskasaš ovttasbargu ja kultuvra deaŧalaš. 2009:s bođii (Vejolašvuođaid riikkaoassi – Davviguovlluid doaibmaplána). Doaibmaplána sisttisdoallá doaimmaid Davvi-Norgga kultureallimis, doaimmaid mat leat čadnon kulturovttasbargui Ruoššain ja doaimmaid čadnon earret eará riikkaidgaskasaš rádjerasttideaddji kulturovttasbargui. Sáme- ja álgoálbmotkultuvra leat lunddolaš bealit buot golmma dásis. ¶
Norgga-Ruošša ovttasbarggus lea sáme-/álgoálbmotkultuvra okta viđa temásuorggis mat ledje deattuhuvvon kulturovttasbarggu prográmmas Ruoššain, áigodagas 2012-2012. Sámediggi lea ovddidan oainnuid ođđa golmma jagi prográmmii Norgga-Ruošša kultursoahpamuša hárrái. Iežamet cealkámušas leat mii earret eará dorjon dan oainnu ahte mánáid- ja nuoraidkultuvra ja álgoálbmotkultuvra leat deaŧalaš áššit Norgga-Ruošša ovttasbarggus, beroškeahttá prográmmaid ođastemiin. Sámediggi oaivvilda ahte álgoálbmogiid dáidda ja kultuvra ferte deattuhuvvot maiddái boahttevaš prográmmaáigodagas, ja ahte dát eandalii sáhtášii celkojuvvot eambbo konkrehta. Prográmmas 2010-2012 lea dát hábmejuvvon ná: “Álgoálbmogiid dáidaga ja kultuvrra  oktasaš arenat” . Sámediggi oaivvilda maiddái ahte berre boahtit ovdan movt bealálaččat áigot lágidit dilálašvuođaid ovttasbargui álgoálbmotdáidaga ja -kultuvrra hárrái. ¶
Lágat ja soahpamušat ¶
Norgga stáhta lea geatnegahttán iežas lágidit dilálašvuođaid dasa ahte sámit sáhttet sihkkarastit ja ovddidit iežaset giela, kultuvrra ja servodateallima. Dát geatnegasvuođat leat nannejuvvon lágaid ja soahpamušaid bokte. Dat leat vuođđun min gulahallamii naššuvnnalaš, guovlulaš ja báikkálaš eiseválddiiguin ja eará beliiguin geaiguin mis lea ovttasdoaibma. ¶
Vuođđolága § 100a čuodjá: Lea stáhta eiseválddiid geatnegasvuohta  láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima. Dát mearrádus bođii Vuođđoláhkii 1988:s. Dat mearrádus mearkkaša ahte stáhta galgá leat veahkkin ovddideame positiiva ovdáneami earret eará kulturpolitihka bokte. ¶
Sámelága (Láhka Sámedikki ja eará riektedilálašvuođaid birra, 1989) ulbmil lea lágidit dilálašvuođaid dasa ahte sámi álbmotjoavku Norggas sáhttá sihkkarastit ja ovddidit iežas giela, kultuvrra ja servodateallima.  Kulturlága (2007) ulbmil lea čielggasmahttit almmolaš eiseválddiid ovddasvástádusa lágidit dilálašvuođaid ja ovddidit máŋggabealat kulturfálaldagaid, nu ahte buohkain galgá leat vejolašvuohta searvat kulturdoaimmaide ja vásihit girjás kultureallima. 3. §:s daddjo ahte stáhta galgá ovddidit ja lágidit dilálašvuođaid viiddis kulturfálaldagaide miehtá riikka rievttálaš, ekonomalaš, organisatuvrralaš, dieđiheaddji ja eará heivvolaš váikkuhangaskaomiid ja doaimmaid bokte. Stáhta galgá hábmet váikkuhangaskaomiid ja čađahit doaimmaid mat ovddidit ja suodjalit máŋggabealat kulturovdanbuktimiid riikkaidgaskasaš vuoigatvuođaid ja geatnegasvuođaid olis. ON` julggaštus álgoálbmogiid vuoigatvuođaid birra, man ON` váldočoahkkin mearridii 2007:s, mielddisbuktá álgoálbmogiid olmmošvuoigatvuođaid ja vuođđofriddjavuođaid doahttaleami. Julggaštus čielgasit dohkkeha álgoálbmogiid iešmearridanvuoigatvuođa, dás maiddái sámi álbmoga rievtti friddja mearridit iežas ekonomalaš, sosiála ja kultuvrralaš ovdáneami. Dát vuoigatvuohta sisttisdoallá maiddái rievtti friddja mearridit iežas politihkalaš sajádaga. Álgoálbmogiin lea maiddái riekti iežaset kulturárbái ja geavahit ja sirdit máhtu mii lea čadnon historjái, gillii ja máhttovuogádagaide. Dát boahtá čielgasepmosit ovdan álgoálbmotjulggaštusa artihkkaliin 11, 12, 13 ja 31. Álgoálbmogiin lea riekti čalmmustahttit, doaimmahit, ovddidit ja oahppat iežaset kultuvrra ja árbevieruid birra. ILO-soahpamuš nr. 169 (ILO 169) álgoálbmogiid  ja čearddalaš álbmogiid birra iešheanalaš stáhtain guoská maiddái álgoálbmogiid kultuvrii ja álgoálbmogiid ásahusaide. 2. artihkkalis boahtá earret eará ovdan ahte ráđđehusas lea ovddasvástádus ovddidit ovttastuvvon ja systemáhtalaš doaimmaid suodjalan várás álgoálbmogiid vuoigatvuođaid, ja dáhkidit ahte sin integritehta doahttaluvvo. Guoskevaš álgoálbmot galgá searvat dien bargui. Diekkár doaimmaid gaskkas galget leat váikkuhandoaimmat mat duddjojit guoskevaš álbmogiid sosiála, ekonomalaš ja kultuvrralaš vuoigatvuođaid dievas duohtandahkama, doahttalettiin sin sosiála ja kultuvrralaš identitehta, dábiid, árbevieruid ja ásahusaid. 4. artihkkalis nannejuvvo ahte galget čađahuvvot erenoamáš doaimmat sihkkarastit guoskevaš álbmogiid ásahusaid. ILO 169 7. artihkkalis čuovvu ahte maiddái álgoálbmogiin lea riekti mearridit iežaset vuoruhemiid ovdánahttinproseassaide dan muddui go dat earret eará maiddái gusket sin ásahusaide, ja dan muddui go lea vejolaš, gozihit iežaset ekonomalaš, sosiála ja kultuvrralaš ovdáneami. Dán artihkkala ferte maiddái geahččat 6. artihkkala vuođul, mii geatnegahttá ráđđehusa konsulteret álgoálbmoga go lea áigumuš ásahit láhkamearrádusaid dahje hálddahuslaš mearrádusaid main lea mearkkašupmi sidjiide. ON-soahpamušas 1966 siviila ja politihkalaš vuoigatvuođaid birra 27. artihkkalis daddjo ahte stáhtain gos gávdnojit čearddalaš, oskkoldatlaš dahje gielalaš unnitlogut, ii galgga sis geat gullet daidda, rivvejuvvot vuoigatvuohta, ovttas eará miellahtuiguin iežas joavkkus, doaimmahit iežaset kultuvrra, dovddastit iežaset oskku ja čađahit oskkudoaimmaid, dahje geavahit iežaset giela. Norga lea 1991:s vuolláičállán ON-soahpamuša  mánáid vuoigatvuođaid birra, Mánáidkonvenšuvnna. Mánáidkonvenšuvdna siskkilduvvui olmmošvuoigatvuođalága bokte 2003:s ja nappo manná dat ovdalii Norgga lágaid. 30. artihkal čujuha njuolga unnitloguid ja álgoálbmogiid mánáide: “Stáhtain gos gávdnojit čearddalaš, oskkoldat-, dahje gielalaš unnitlogut dahje olbmot geat gullet álgoálbmogii, ii galgga mánás mii gullá unnitlohkui dahje álgoálbmogii, hehttejuvvot su vuoigatvuohta ovttas earáiguin geat gullet su jovkui, eallit iežas kultuvrra mielde, dovddastit iežas  oskku ja doaimmahit iežas kultuvrra dahje geavahit iežas giela. Mánáidkonvenšuvnna 30. artihkal addá sámi mánáide oktagaslaš vuoigatvuođa bisuhit iežaset kultuvrra ja iežaset kultuvrralaš identitehta. Mánáidkonvenšuvnna artihkal 17 d) čujuha maiddái álgoálbmotmánáide, go doppe daddjojuvvo ahte stáhta galgá: “ávžžuhit mediahivvodaga erenoamážit váldit vuhtii daid mánáid gielalaš dárbbuid geat gullet unnitlohkui dahje álgoálbmogii” . UNESCO-soahpamuš vuoiŋŋalaš kulturárbbi birra 2003, lea ráhkaduvvon dainna ulbmiliin ahte sihkkarastit ja lasihit diđolašvuođa vuoiŋŋalaš kulturárbbi mearkkašumi ja dan árvvus atnima hárrái. Norga vuolláičálii soahpamuša 2007:s. Soahpamuša ulbmil lea suodjalit vuoiŋŋalaš kulturalbmanahttimiid, ja dan bokte čalmmustahttit ja sihkkarastit guoskevaš servodagaid, joavkkuid ja ovttaskas olbmuid kultuvrra ja dan árvvus atnima. St.prp. 73 (2005-2006) Om samtykke til ratifikasjon av UNESCOs konvensjon om vern av den immaterielle kulturarven (Mieđiheami birra vuolláičállit UNESCO konvenšuvnna vuoiŋŋalaš kulturárbbi suodjaleami hárrái) deattuhii ahte lea stuorit dárbu suodjalit Norgga sámi álgoálbmoga ja naššuvnnalaš unnitloguid vuoiŋŋalaš kulturárbbi, ja ahte erenoamážit lea deaŧalaš deattuhit álgoálbmogiid ja naššuvnnalaš unnitloguid Norggas, go árvvoštallojuvvo  deavdá go Norga soahpamuša gáibádusaid. Norgga kulturráđđi lea Kulturdepartemeanttas ožžon gohččuma dievasmahttit UNESCO-soahpamuša vuoiŋŋalaš kulturárbbi suodjaleami hárrái, ja ášši lea leamaš ságas Sámedikki ja Norgga kulturráđi čoahkkimis. Sámediggi lea deattuhan ahte easkka ásahuvvon ráđđeaddi fágalávdegottis, mii galgá Norggas bargat vuoiŋŋalaš kulturárbbi evttohemiin Unesco golmma riikkaidgaskasaš listui, ferte leat gelbbolašvuohta álgoálbmogiid/sámiid ja naššuvnnalaš unnitloguid vuoiŋŋalaš kulturárbbi dáfus. Sámediggi lea nammadan ovtta lahtu fágalávdegoddái. Sámediggi áigu čuovvolit ságastallama ja ovttasbarggu Norgga kulturráđiin ja Kulturdepartemeanttain soahpamuša dievasmahttima hárrái. ¶
Sámi dáidda ja kultureallin ¶
Sámediggeráđđi lea válljen ahte dán dieđáhusa proseassas ii ovddit čielggadusa kultuvrra birra. Dán teakstaoasis áigut danne oanehaččat čilget dálá dili sámi dáidda- ja kultursuorggis. Čilgehusa vuođđun lea Sámedikki kultursuorggi bušeahtta. ¶
Juolludeamit Kulturdep.:s Sámediggái ¶
- lassáneapmi ¶
jagis  1 144  1 490  879 ¶
- lassáneapmi ¶
jagis,  %  3,9 %  4,9 %  2,80 % 35,70 % 8,30 % 11,80 % 15,80 % 5,40 % 3,10 % 4,45 % ¶
Juolludeamit Sámedikkis kultuvrii ¶
- lassáneapmi ¶
jagis   1 459  1 945  2 437  9 214  11 ¶
- lassáneapmi ¶
jagis,  %   111,9 ¶
Tabealla čájeha Kulturdepartemeantta juolludeami Sámediggái (bajimus ráidu) ja juolludemiid Sámedikkis kulturdoaimmaide oktiibuot Sámedikki bušeahta bokte. Tabealla čájeha guokte beali; nubbi ahte juolludeamit Kulturdepartemeanttas Sámediggái eai vástit dan juolludeapmái maid Sámediggi addái kultuvrii, ja nubbi ahte Sámedikki bušeahtas leat ollu jagiid leamaš stuora lassáneamit. ¶
Sámi kulturviesut ja kulturgaskkustanásahusat ¶
Sámediggi addá jahkásaččat sámedikki bušeahta bokte njuolggodoarjagiid sámi kulturviesuide ja kulturgaskkustanásahusaide. Doarjja galgá leat veahkkin kulturgaskkustanásahusaide mat čalmmustahttet sámi kultureallima ja doibmet sámi kultuvrra ovddideami arenan. Dáid kulturviesuin ja kulturgaskkustanásahusain leat oalle iešguđetlágan doaimmat. Dat boahtá muhtin muddui das go daid ásaheamis lea iešguđetlágan duogáš ja muhtin muddui leat iešguđetlágan ekonomalaš rámmaeavttut. Lea datte maiddái nu ahte ásahusain leat leamaš iešguđetlágan návccat ovdánahttit iežaset doaimma ja barggu. Muhtin ásahusat leat leamaš gievrrat ovdánit ja leat doaibman “čuovgadoardnan” iežaset báikkálaš servodagain, go fas eará ásahusain lea unnit doaibma, mii fas dagaha unnit ovdáneami ja stuorruma. Go leat dien meari stuora erohusat sámi kulturásahusaid gaskka, de lea lunddolaš ahte fertejit čađahuvvot iešguđetlágan doaibmabijut vai ásahusat ovdánit dohkálaččat. Sámediggi dáhttu doalahit ja ovddidit doaimmaid sámi kulturviesuin, sihke čielga politihka ja jahkásaš ruhtajuolludemiid bokte. Ásahusain aldiineaset lea almmotge sierra ovddasvástádus doalahit ja ovdánahttit iežaset ásahussan, ja háhkat buori ovttasbarggu iešguđetlágan bealálaččaiguin. Danne sámediggi bidjá čielga eavttuid buot ásahusaid doibmii mat ožžot njuolggodoarjaga sámedikki bušeahta bokte. ¶
Sámediggi lea 2013:s ásahan ođđa ortnega iežamet bušeahtas, man leat gohčodan dáidaga ja kulturgaskkusteami arenat, ja masa gullet prošeavttat, stipeanddat ja doaibmabijut. Sámi kulturviesut ja kulturgaskkustanásahusat mat eai oaččo njuolggodoarjaga sámedikki bokte, sáhttet dán ortnegis ohcat doarjaga. ¶
Ásahusdieđáhusa (2008) čuovvoleapmin leat mii čuovvolan ollu vuoruhuvvon doaimmaid. Dat leat máŋgga sámi kulturviesu ođđasis organiseren, namalassii nuppástuhttin vuođđudussan ja oasussearvin, stivralahtuid nammadanváldi ásahusain maidda Sámediggi addá njuolggodoarjaga, ja vuođđudusaid njuolggadusrievdadeapmi. Dát doaimmat leat oassin sámi ásahusaid ovdánahttimis, ja daid deaŧalašvuođa deattuheapmi sámi demokratiija nannemis ja ovdánahttimis. ¶
Sámi festiválat ¶
Sámediggi addá jahkásaččat sámedikki bušeahta bokte njuolggodoarjagiid sámi festiválaide. Doarjja galgá leat mielde nanneme sámi festiválaid mat čalmmustahttet, gaskkustit ja ovdánahttet sámi kultuvrra. ¶
Sámediggi bargá dan ovdii ahte sámi festiválat galget bisuhuvvot ja ovdánit deaŧalaš sámi ja eará álgoálbmogiid dáidda- ja kulturarenan, ja ahte dat galget leat jahkásaš doalut mat geasuhit gehččiid, artisttaid ja kulturgaskkusteddjiid Sámis ja eará álgoálbmotservodagain. ¶
Sámi festiválat leat hui deaŧalaččat sámi servodahkii. Dain lea sihke čálgoekonomalaš ja márkanekonomalaš árvu. Festiválain lea kultuvrralaš árvu, gielalaš árvu, dat huksejit identitehta ja ásahit bargosajiid, buktet gálvojođu ja muđui ávkki servodahkii. Dat leat maiddái sámiid, iešguđet buolvvaid ja iešguđet álbmogiid gávnnadanbáikkit. ¶
Kultuvrralaš fálaldagat servodagas oppalaččat mannet dan guvlui ahte festiválaid lohku sakka lassána. Eambbo fálaldatberoštupmi kultureallimis geasuha buotlágan servodatlahtuid ja lasiha vuordámušaid festiválaid kvalitehta ja sisdoalu hárrái. Sámi festiválat atnet dárbbašlažžan čuovvut dien ovdáneami, mii fas eaktuda oadjebas birgenvuođu ja bissovašvuođa, sihke ekonomalaš ja olmmošlaš resurssaid dáfus. ¶
Teáhter ja lávdedáidda ¶
Sámediggi addá jahkásaččat sámedikki bušeahta bokte njuolggodoarjagiid guovtti sámi teáhterii, Beaivváš Sámi Našunálateáhterii ja Åajelsaemien Teaterii. Doarjja galgá leat mielde ovdánahttime dieid sajáiduvvan sámi teáhteriid dáiddalaččat, ja leat veahkkin dasa ahte dat sáhttet buvttadit alla dási lávdedáidaga ja mátkkoštit lávdedáidagiin, nu ahte doibmet kulturvásiheami ja kulturgaskkusteami arenan, ja báikin gos sámegiella geavahuvvo ja čalmmustahttojuvvo. ¶
Sámi servodagain lea teáhter čájehuvvon ođđaáigásaš lávddis oalle nuorra dáiddavuohki. Sámi lávdedáidda ja teáhterdoaibma lea deaŧalaš sámi dáidaga, kultuvrra, giela ja identitehta vásiheapmái, čalmmustahttimii ja gaskkusteapmái. Teáhter lea dáiddavuohki masa servet máŋggalágan dáiddárat: neavttárat, dánsejeaddjit, rešissevrat, dramatihkkárat, hábmejeaddjit, musihkkarat, scenográfat ja nu ain. ¶
Sámediggi bargá dan ovdii ahte sámi teáhterdoaibma bisuhuvvo ja ovdána, sihke sajáiduvvan sámi teáhterat ja astoáiggeteáhterdoaibma. Mánáid ja nuoraid teáhterdoaibma lea vuoruhuvvon suorgi. ¶
Sámediggi bargá ovttas Beaivváš Sámi Našunálateáhteriin oažžut ođđa teáhtervistti sámi našunálateáhterii. Sámediggi lea addán Statsbyggii bargun plánet ođđa vistti. Prográmmabargu oktan latnja- ja doaibmaprográmmain lea juo gárvvis, ja leat čađahuvvon konsultašuvnnat Kulturdepartemeanttain ođđa sámi kulturviesuid viessoláigoruhtadeami hárrái. Prošeavtta viidáset čađaheapmi dahkkojuvvo viessoláigoruhtadeami ortnega vuogádaga mielde. ¶
Girjjálašvuohta ¶
Sámediggi juolluda jahkásaččat doarjaga girjjálašvuođa almmuhemiide ohcanvuđot ortnega bokte. Doarjjaortnega ulbmiljoavkun leat leamaš sámi girjjálašvuođa lohkkit. Hui oallugat ohcet doarjaga girjjálašvuođa almmuhemiide, ja lohku lassána jagis jahkái. Sámediggi lea maŋemus jagiid vuoruhan mánáid ja nuoraid go juolluda ruđa girjjálašvuhtii. Dát guoská erenoamážit sámi čáppagirjjálašvuhtii, jorgaluvvon čáppagirjjálašvuhtii ja jietnagirjjiide. Movttiidahttin dihte mánáid ja nuoraid lohkat eambbo ja vai dan golmma sámegillii almmuhuvvojit eambbo, de lea Sámediggi válljen erenoamážit ovddidit girjjálašvuođa mánáide ja nuoraide. ¶
Sámi dáidda- ja kulturbirrasat leat moaitán girjjálašvuođa- ja musihkkaohcamiid árvvoštallama. Dáiddáriid gáibádus lea ahte ferte earuhit politihka ja fága. Dáidda- ja kulturfágalaš árvvoštallan galgá leat vuođđun go ohccojuvvon prošeavttat árvvoštallojuvvojit. ¶
Sámediggi lea dadjat áidna mii doarju sámegiel girjjálašvuođa almmuheami. Dat lea hástalussan go lea sáhka addimis sámi girječálliide dohkálaš rámmaeavttuid. Ođđa girjjálaš albmanahttinvuogit, nu mo áppát ja e-girjjit, addet vel stuorit hástalusaid daid ekonomalaš rámmaeavttuid hárrái maid Sámediggi hálddaša. ¶
Sámediggi juolluda jahkásaččat doarjaga musihkkaalmmuhemiide ohcanvuđot ortnega bokte. Lea maiddái juolluduvvon doarjja musihkka-video ráhkadeapmái ja turné-doibmii. Bohtet hui ollu ohcamat. Sámediggi vuoruha jahkásaččat bušeahta bokte guđet doaimmat galget oažžut doarjaga, ja vuoruheamit sáhttet rievdat jagis jahkái. ¶
Sámediggi lea maŋemus jagiid vuoruhan nuorra sámi musihkkáriid ovddideami. Erenoamážit leat dorjon nuorra musihkkáriid stuorit márkaniid guvlui, ámmátdási ja márkanfievrredeami dáfus. Sámi musihkka ođasmuvvá ja ovdána seamma ládje go musihkka muđui servodagas, mii fas lea boktán eambbo beroštumi ja bivnnutvuođa. ¶
Árbevirolaš sámi juoigan ii leat vuoruhuvvon 2010 rájes. Vai leat sáhttán doarjut nuorra musihkkáriid ja mánáid ja nuoraid musihka, de lea árbevirolaš juoigan biddjon maŋŋelii, ja dat lea dahkkojuvvon ekonomalaš rámmaeavttuid geažil. Nu go girjjálašvuođadoarjagiid dáfus, de leat maiddái musihkkabirrasat moaitán váilevaš einnosteami vuoruhemiid dáfus. ¶
Visuála dáidda ¶
Sámediggi doarju sámi dáidaga dáiddáršiehtadusa bokte. Álggu rájes juo lea sámi dálá áigge dáidaga ja dáiddaduoji sisaoastima ortnet leamaš oassin šiehtadusas. Ulbmilin šiehtadusain lea čalmmustahttit sámi dáidaga. Dáidda galgá čohkkejuvvot boahttevaš sámi dáiddamuseii. ¶
Sámediggi lea addán gulaskuddancealkámuša Stuoradiggedieđáhussii nr. 23 (2011-2012) mii  lea visuála dáidaga birra. Stuoradiggedieđáhusas čielggada Kulturdepartemeanta sámi dáidaga ja ovddida departemeantta árvvoštallamiid. Departemeanta árvvoštallá earret eará ahte: “Guovddáš eiseválddit galget vuhtii váldit sámi beali ollislaš kulturpolitihkas, mii galgá speadjalastit kultuvrralaš girjáivuođa mii lea Norggas. Buohkat geat orrot riikkas, galget beassat oahpásmuvvat ja dovddiidit sámi dáidaga ja kultuvrra. Suorggi nannemis ja viiddideamis lea maiddái positiiva váikkuhus sámi dáiddáriid ja sámi ásahusaid guovdu” . ¶
Norgga kulturráđđi definere otná visuála dáiddasuorggi iežas strategiijaplánas 2011--2014, čuovvovaš vugiin: “Otná dáiddasuorgái gullá njuhttojuvvon govva, fotografiija, sárggus, grafihkka, skulptuvra, video/filbma/dokumentára, installašuvnnat, báikái gullevaš ja relašuvdnavuđot ovdanbuktimat, jietnadáidda, performance, neahttadáidda, streetart, grafitti, govvaráiddut, artists` books, olggu ja almmolaš lanjaid geavaheapmi jna. Dáidda sáhttá leat diŋga, muhto seamma bures maiddái dahku, dáhpáhus ja dilálašvuohta. Dáiddasuorgái gullet maiddái dat deaŧalaš rollat maid digaštallan ja máhttobuvttadeapmi ovddastit, sihke olbmo iežas dáiddavuohkin, muhto maiddái semináraid ja almmuhemiid hámis.” ¶
Duodji lea guhkes ja nanu árbevierru sámi dáiddabirrasiin. Duodjái gullet buotlágan ráhkadeaddji doaimmat nugo dipmaduodji, ámmátduodji, dáiddaduodji, garraduodji ja smávvaindustriija man vuođđun lea sámi kultuvra ja árbevierru. Odne earuhuvvo dáidda ja duodji, mas dáidda fátmmasta friddjahutkkálaš dáiddaduoji, ja duodjin ges adnojuvvo ráhkadeapmi man vuođđun lea sámi árbevierru. ¶
Filbma ¶
Sámedikkis lea ohcanvuđot ortnet mas vuoruhuvvojit doarjagat sámi filbma- ja mediafálaldagaide ja dokumentáraid buvttadeapmái sámi dilálašvuođaid birra. ¶
Sámediggi addá njuolggodoarjaga Internašunála Sámi filbmaguovddážii AS (ISF) Guovdageainnus. Guovddáš ásahuvvui 2007:s ja dan áidna eaiggát lea Guovdageainnu suohkan. ¶
Guovddážis lea riikkaidgaskasaš stáhtus, vaikko stáhtadoarjja addojuvvo ge poastta 73 (guovlulaš filbmaguovddážat) bokte. ISF hástalus lea váilevaš doaibmaruhtadeapmi. Sámediggi lea lohkan iežas mielas searvat filbmaguovddáža eaiggádin. Filbmaguovddáš háliida ahte eambbo almmolaš bealit Norggas, Ruoŧas ja Suomas berrejit searvat eaiggádin. Dat dagahivččii ahte guovddáš sáhtášii ohcat našuvnnalaš ruhtadeami diein riikkain, mii sáhtášii lasihit sámi filmmaid buvttadeami. Doaimmat ISF olis leat sakka lassánan, ja ođđa prošeavttat ja taleanttat leat ilbman mearkkašahtti láhkái. Dat ovttasbarget dasa lassin filbmabirrasiiguin Norggas, Ruoŧas Suomas ja Ruoššas. 2011:s ja 2012:s almmuhii ISF doarjagiid sámi filmmaid ovdánahttimii ja buvttadeapmái. ¶
Sámi filbma lea sihke deaŧalaš kulturfálaldat ja gielladoaibma. Sámediggi lea danne bušeahta ohcanvuđot doarjagiid bokte sámegieldoaimmaide vuoruhan sámi mánáid- ja nuoraidfilmmaid dubbema. Dán ášši leat mii maiddái ovddidan ráđđehussii. ¶
Museat ¶
Sámediggi addá njuolggodoarjaga guđa konsoliderejuvvon sámi museii. Ulbmil dáinna ortnegiin lea seailluhit, hálddašit ja gaskkustit sámi kulturhistorjjá báikkálaš servodagain. Sámi museat doaimmahit iežaset museadoaimmaid museafágalaš prinsihpaid, našuvnnalaš mihttomeriid ja Sámedikki njuolggadusaid mielde. Sámi museadoaibma lea deaŧalaš ásahussan sámi servodagain, mas sámi museain lea guovddáš sajádat sámi demokratiija čađaheamis, vaikko stáhta ii leat ge daidda láhčán nu buriid rámmaeavttuid. Sámi museat ieža ja Sámediggi háliidit ovddidit sámi museaid ain dobbelii, muhto das leat ollu hástalusat. Leat sihke museafágalaš hástalusat, ja maiddái hástalusat dan hárrái ahte lea dárbbašlaš viiddidit ja hukset ođđa museavisttiid. ¶
Lea ráhkaduvvon čielggadus Bååstede – sámi kulturárbbi máhcaheapmi, man maiddái guoskevaš bealit, Kulturhistorjjálaš musea, Norgga álbmotmusea ja Sámediggi, leat mearridan. Mearrádusas daddjo ahte sámi kulturhistorjjálaš dávvirat mat dál leat Norgga álbmotmuseas, galget máhcahuvvot sámi museaide. Diet proseassa lea áigeáddjái ja divrras, ja dasa ferte gávdnot ruhtadeapmi. ¶
Sámi museadoaibma ii ovddiduvvo dán dieđáhusas, muhto gieđahallojuvvo sierra museapolitihkalaš čielggadusas. ¶
Sámediggi addá njuolggodoarjaga ovcci girjebussii. Dasa lassin addit mii investerendoarjaga ođđa bussiid oastimii. Mis lea maiddái iežamet girjerájus sámediggeviesus Kárášjogas. ¶
Sámedikki váldomihttu sámi girjerájusbálvalusain lea ahte olles sámi álbmot galgá oažžut dohkálaš girjerájusfálaldaga. Sámis ásset olbmot bieđgguid. Sámedikki girjerájus ja sámi girjebusset leat deaŧalaččat dasa ahte lágidit girjerájusfálaldaga álbmogii. Sámedikki girjerájus galgá leat sámi girjjálašvuođa ja girjerájusbálvalusa gelbbolašvuođaguovddáš, ja dat galgá leat hálddašangirjerájus Sámedikki politihkkáriidda ja bargiide. ¶
Girjerájus ja girjebusset eai gieđahallojuvvo dán dieđáhusas. Boahttevaš čielggadusas girjerádjosiid birra guorahallat mii áššesuorggi dárkileappot. ¶
Valáštallan ¶
Sámediggi addá jahkásaččat sámedikki bušeahta bokte njuolggodoarjagiid sámi valáštallanorganisašuvnnaide. Ulbmil dáinna ortnegiin lea bisuhit fysalaš doaimmaide arenaid ja arenaid gos sámi mánát ja nuorat besset vásihit oktavuođa, mat leat identitehta huksejeaddjit. ¶
Njuolggodoarjja Sámedikkis manná organisašuvnnaid jođiheapmái ja doibmii. Dasa lassin lea Sápmi, Sámi Valáštallanlihtu (SVL) bokte 2004 rájes juohke nuppi jagi searvan guossin Arctic Winter Games lágideamis. Joavkkus mii lea mátkkoštan Canadai/Alaskai, leat mielde leamaš sihke valáštallit ja kulturovddasteaddjit. Sápmi lea gilvvuide sádden nieida- ja bárdnečuigiid ja spábbačiekčamii ges juniornieiddaid. ¶
Sámediggi lea jahkásaččat 2005 rájes ožžon speallanruđaid bokte juolludeami Kulturdepartemeanttas. Dát ruđat galget juolludaneavttuid mielde mannat bisuhit ja ovdánahttit erenoamáš sámi valáštallandoaimmaid, ja erenoamážit doaimmaid mánáid ja nuoraid váste. Doarjja máksojuvvo Sámediggái, ja dat lea buot jagiid áigodagas 2005-2011 máksán dan viidáseappot SVL-N:ii. ¶
Eaktodáhtolaš searvvit ja ovttastusat ¶
Eaktodáhtolašvuođas lea sihke servodatlaš ja ekonomalaš mearkkašupmi. Eaktodáhtolaš organisašuvnnat leat guovddáš doaimmaheaddjit máŋgga servodatsuorggis iežaset barggu bokte, maiddái go lágidit vejolašvuođaid aktiivvalaččat searvat, ja dan sosiála oktavuođa bokte man dat ovddastit. Dain leat ollu rollat servodagas, go dat leat gávnnadansajit, oahppansajit, kulturgaskkusteaddjit, iešguđetlágan bálvalusaid buvttadeaddjit, doaibmaguovddážat, vuolggaheaddjit ja dieđusge maiddái váikkuhangaskaoamit ja “bearráigeahččit” . Danne lea almmolašvuođa ja eaktodáhtolašvuođa ovttasdoaibma hirbmat deaŧalaš, maiddái kultursuorggi ovddideamis. ¶
Brutto nationálabuktaga ektui dagai eaktodáhtolaš organisašuvnnaid árvoháhkan, oktan eaktodáhtolaš bargguin, 3,9 % jagis 2010. Bargu man eaktodáhtolaš olbmot doaimmahit, lea meroštallojuvvon dahkat 60 miljárdda kruvnno. Seammás diehtit ahte dien doaimma ii sáhte ruđain mihtidit, go olbmot skeŋkejit iežaset áiggi. Stuora rievdamat politihkas maŋemus jagiid váikkuhit eaktodáhtolaš servviid dietnasiidda, ovdamearkka dihte speallanautomáhtaid gieldin ja buhtadusortnet mii dan sadjái bođii, rásseruohtasoassi ja lassiárvodivada buhtadusortnet 2010 rájes. Eaktodáhtolaš doaibma vásiha stuora rievdamiid, sihke viidodaga, hámi ja sisdoalu dáfus, oppalaš servodatproseassaid olis. Go olbmuid searvan kulturfálaldagaide rievdá, organisašuvdnavuogit ja demográfalaš bealit rivdet jna., de  dat váikkuha eaktodáhtolaš doaimma ja movtta searvat eaktodáhtolaš bargui. Smávva servodagain lihkostuvvet buorebut oažžut stuorit osiid álbmogis searvat eaktodáhtolaš bargui. ¶
Maiddái sámi oktavuođas lea eaktodáhtolašvuođas stuora mearkkašupmi kulturdoibmii. Ollu sámi ásahusat eai livčče áigái boahtán eaktodáhtolaš báikkálaš álggaheddjiid ja olbmuid haga. Eaktodáhtolaš ásahusain lea maiddái mearkkašupmi iešguđetlágan valáštallan-, dáidda- ja kulturorganisašuvnnaide, muhto maiddái nuvttábarggu ja eaktodáhtolašvuođa bokte iešguđetlágan kulturlágidemiin. Eaktodáhtolašvuođa bokte ásahuvvojit deaŧalaš gávnnadansajit, erenoamážit mánáide ja nuoraide. Sámi organisašuvdnadoaimmas lea rádjerasttideapmi maiddái mearkkašahtti. ¶
Sámediggi juolluda doaibmadoarjaga iešguđetlágan kulturorganisašuvnnaide, ja juolluda ohcama vuođul doarjaga iešguđetlágan doaluide maid eaktodáhtolaš kulturbealálaččat lágidit. ¶
Dál lea digaštallan eaktodáhtolašvuođa ja profešonaliserema birra eaktodáhtolašvuođas, maiddái  dáidda- ja kultureallima dáfus. Lea earret eará váttis oažžut olbmuid eaktodáhtolaččat váldit ovddasvástádusa organisašuvdnadoaimmaid dáfus, ja de fertejit bálkáhit olbmuid dasa. Máŋggat doarjjaohccit muitalit ahte lea šaddan váddáseabbo oažžut olbmuid bargat nuvttá, ja danne dárbbašit sii ruđa bálkáhit/buhtadit olbmuid bargat. Sámi festiválat leat buori muddui vuođđuduvvon eaktodáhtolašvuođa ala, go servodaga rievdan dien dáfus ii vuos leat ollen dohko. ¶
Mihttun lea ahte sámi eaktodáhtolaš kultureallimis galget leat buorit rámmaeavttut vai sáhttet ovdánit ja hutkat ođđa ja gelddolaš doaimmaid, mat addet movtta searvat dakkár bargui, ja mii dahká dan geasuheaddjin gilvvus eará fálaldagaiguin. ¶
Sámedikki mihttomearri mediapolitihkain leat máŋggabealat sámi mediat mat čalmmustahttet sámi giela, kultuvrra ja servodateallima. Mediat galget ieža fállat arenaid gos sámegielas, sámi kultuvrras ja servodateallimis lea sorjjasmeahttun jietna, ja mii lea identitehta huksejeaddji. Sámediggi juolluda iežas bušeahta bokte doarjagiid iešguđetlágan almmuhemiide ja NuorajTV:ii, mii lea neahtta-tv julevsámegillii ja man julevsámi nuorat doaimmahit. ¶
Sámedikkis ii leat hálddašanovddasvástádus sámi mediapolitihkas. Mediabearráigeahčču hálddaša stáhtadoarjaga sámi aviissaide. Gulahallamis ráđđehusain fertet mii čielgasit ovdanbuktit maid mii atnit váilevažžan sin sámi mediapolitihkas. Lassin ráđđehusa sámi mediapolitihkkii juolluda Sámediggi doaibmadoarjagiid sámi almmuhemiide ja NuorajTV prošektii. ¶
Girjjis ”Sámi logut muitalit 3” čujuhuvvo ahte sámi mediaid ovdáneapmi lea leamaš guovddážis bealušteame ja ovddideame sámi kultuvrra. Sámi bealis lea iežaset mediaid ásaheapmái biddjojuvvon stuora fuomášupmi, ja barggu boađusin lea ahte mis odne leat beaivválaš sámegielfálaldagat radio, tv, aviissaid ja Interneahta bokte. ¶
NRK Sápmi lea nannen iežas sajádaga sámi álbmoga guovdu, go lea dat media mas olbmot válljejit gullat sámi áššiid birra. Go sáddenáiggit leat lassánan ođđasiidda, mánáid-tv:ii ja magasiidnaprográmmaide, de lea das viidámus fálaldat sámi álbmogii. NRK ja Sámediggi leaba ságastallan bargat sierra tv-kanála ásaheami ovdii, mii lea ge NRK Sápmi mihttomearri. ¶
Leat ain hástalusat mediafálaldagaid dáfus mat bures áimmahušaše julev- ja lullisámi giellaguovlluid, ja mat attáše julev- ja lullisámiide dohkálaš ja dásseárvosaš mediafálaldaga. Mediafálaldat lullisámegillii lea okta ášši ovttasbargošiehtadusas lullisámi guovllu dáfus. Sámediggeráđđi dáhttu oažžut áigái kártema čielggadan dihte mediafálaldaga lullisámiide ja lullisámegillii. NuorajTV bargá viiddidit seamma fálaldaga nuoraide lullisámi guovllus. Girjjis “Sámi logut muitalit 3” gávnnahuvvo ahte orru leame nu ahte sámit olggobealde Finnmárkku eai  geavat sámi mediaid seamma aktiivvalaččat go sápmelaččat Finnmárkkus. Dát dáidá boahtit das go eanas oassi mediafálaldagas lea davvisámegillii. ¶
Sosiála mediaid ja interneahta geavaheapmi lea ovdáneame nuoraid gaskkas. Sii álkit heivehit iežaset digitála ođasmuvvamiidda, ja dasa lea earret eará NuorajTV buorre ovdamearka. ¶
Eai leat čađahuvvon viiddis iskkadeamit sámi mediaid birra Skogerbø raportta rájes, (2000) (Sámi mediat. Sisdoallu, geavaheapmi ja rámmaeavttut, 2000). Sámediggi lei diŋgon dien raportta. ¶
Artihkal sámi mediaid birra girjjis “Sámi logut muitalit 3” rávve ahte čađahuvvo ođđa iskkadeapmi sámi mediaid birra. Dat lea erenoamáš deaŧalaš iskan dihte man muddui sámiide  olggobealde eanemus guovddáš sámi guovlluid lea dohkálaš mediafálaldat, ja erenoamážit olggobealde Sis-Finnmárkku. Berre maiddái dárkileappot guorahallojuvvot mo sámi aviissaide lea beroštupmi ja makkár rámmaeavttut dain leat. Ođđaáigásaš mediaid geavaheapmi sámiid gaskkas berre maiddái iskojuvvot, mo sámit geavahit daid, ja man muddui dat geavahuvvojit diehtogáldun sámi dilálašvuođaid hárrái. ¶
Kulturealáhus ¶
Sámedikkis lea iežas ealáhusdieđáhusas (2011) bidjan kulturealáhusa oktan áŋgiruššansuorgin. Dán áŋgiruššansuorggi mihttomearrin lea háhkat eambbo bargosajiid sámi kulturealáhusain ja kultuvrii vuođustuvvon ealáhusain. ¶
Kulturealáhus ráddjejuvvo ealáhusdieđáhusas priváhta ealáhussan mat ráhkadit ja vuvdet kultuvrralaš gálvvuid dahje bálvalusaid. Diet leat earret eará sámi almmuhus- ja máinnusdoaimmat, arkitektuvra, girjjit, aviissat, bláđit jna, design, foto, filbma, video, duodji, dáiddalaš doaibma (čađaheaddji ja ráhkadeaddji dáidda, dáiddaduodji) ja musihkka. Mátkkoštanealáhus adnojuvvo leat sierra ealáhus, mas sámi kulturelemeanttat leat guovddáš oassin fitnodaga doaimmas. Duodjeealáhus lea deaŧalaš ealáhus mas leat guhkes árbevierut sámi servodagas. Mihttomearit ja strategiijat mátkkoštanealáhusa ja duoji hárrái leat gieđahallojuvvon Sámedikki ealáhusdieđáhusas. ¶
Eará bealit dien ealáhusas leat dat dáiddalaš buktagat maid sámi dáidda- ja kulturdoaimmaheaddjit ráhkadit. Kulturealáhusas lea buori muddui sáhka sámi dáiddáriid rámmaeavttuin. Danne áigut mii maiddái dán dieđáhusas váldit ovdan ášši sierra áŋgiruššansuorgin, mas dáiddáriid doaibma erenoamážit deattuhuvvo. ¶
Sámedikki áŋgiruššan kulturealáhusaid ovddas boahtá lassin dan viiddis áŋgiruššamii mii muđui lea sámi dáidaga ja kultuvrra hárrái. Lea áibbas mearrideaddji eaktu ahte mis lea ealli ja nanu sámi dáidda- ja kultureallin, go dan haga ii livčče mis makkárge kulturealáhus. ¶
Kulturealáhus lea hui áigeguovdilis ášši miehtá riikka. Kulturdepartemeanta, Ealáhus- ja gávpedepartemeanta ja Gielda- ja guovlodepartemeanta ovddidit 2013 mielde kulturealáhusaid doaibmaplána. Buot fylkkagielddain sámi guovlluin leat sierra doaibmaplánat iežaset kulturealáhusáŋgiruššamiidda, ja Romssas ja Finnmárkkus leat ásahuvvon sierra kulturealáhusfoanddat. ¶
Dasa lassin lea Davvi-Norgga Seastinbáŋku ásahan vuođđudusa mii galgá juohkit 100 miljovnna kruvnno kulturealáhusáigumušaide riikkaoasis. ¶
Hástalusat otná kulturpolitihkas ¶
Sámi dáidaga ja kultureallima dála dili guorahallan čájeha ahte mis leat ollu hástalusat kultursuorggis. Dieđáhusas eai leat vástádusat buot hástalusaide, muhto áŋgiruššansurggiid oktavuođas gieđahallat mii máŋga dain surggiin bajit dásis. ¶
Sámedikki stuorimus hástalus sámi kulturpolitihkas lea min váilevaš doaibmanmunni sámi dáidaga ja kultuvrra ovddideami hárrái. Mii háliidivččiimet leat njunuš eavttuidbiddji sámi dáidaga ja kultuvrra ovddideamis. Sámedikki vejolašvuođat váldit ovddasvástádusa sámi dáidaga ja kultuvrra hárrái ráddjejuvvo dan dihte go Sámedikki ja ráđđehusa gaskka leat váilevaš bušeahttačielggadeamit. Mii fertet áigges áigái eallit daid láidestusaiguin maid ráđđehus bidjá stáhtabušeahta bokte. ¶
Viidáseappot oaivvildit mii ahte sámi kultuvra ii leat ožžon iežas lunddolaš ja deaŧalaš saji eará almmolaš eiseválddiid politihkas. Sámediggi šaddá dávjá akto bargat sámi dáidaga ja kultuvrra nannemiin, ovddidemiin ja gaskkustemiin. Dát dagaha vuosttažettiin sámi dáidaga ja kultureallima doaimmaheddjiid ovdii. Dat dagaha maiddái álbmoga ovdii geat eai beasa vásihit ja muosáhit sámi dáidaga ja kultuvrra. Dat lea vahágin Norgga dáidda- ja kultureallimii. ¶
Sámi dáiddár- ja kulturbiras moaitá Sámedikki das go mii bidjat politihkalaš láidestusaid dáiddáriidda sin beaivválaš dáiddalaš barggus. Lea go vejolaš earuhit dáiddalaš ja kulturfágalaš árvvoštallamiid politihkalaš árvvoštallamiin? Gokko galgá rádji mannat, ja gean vuoruheamit/árvvoštallamat galget biddjojuvvot vuođđun? Sáhttá go Sámediggi, mii lea sihke politihkalaš orgána ja hálddašanorgána, sirrejuvvot olggobeallái friddja ja sorjjasmeahttun dáidaga? Movt sáhttá Sámediggi bures hálddašit Sámedikki kulturruđaid sirrema prinsihpa vuođul, seammás go Sámediggi, mii dábálaččat šaddá akto ruhtadit sámi dáidda- ja kulturprošeavttaid, galgá sáhttit bidjat eavttuid gáibádusaide? Seammás lea ealli ja máŋggabealat dáidda- ja kultureallin Sámedikki kulturpolitihkalaš mihttomearrin. Dát mearkkaša ahte kulturpolitihkalaš árvvoštallamis galget oppalaš ja bajitdási láidestussan leat gielalaš girjávuohta ja  mánáid ja nuoraid  vuoruheapmi, seammás go dáiddalaš friddjavuohta galgá vuhtii váldojuvvot. ¶
Dát leat deaŧalaš gažaldagat mat gusket sámi dáiddáriid rámmaeavttuide. Sámedikki deaŧaleamos reaidun dán barggus leat min doarjagat sámi dáidagii ja kultuvrii, sihke njuolggodoarjagat, ohcanvuđot doarjagat ja dáiddáršiehtadus. Vástádusat dáidda gažaldagaide fertejit gávdnot ovttasráđiid sámi dáiddárorganisašuvnnaiguin. ¶
Ásahusdieđáhusa bokte 2008:s bijai Sámediggi iežas ásahuspolitihkkii vuođu. Dieđáhusas leat láidestusat earret eará ásahusaid ođđasis organiseremii. Dat bargu lea dál jođus ja galgá ain jotkojuvvot. Ásahusdieđáhusas bohtet maiddái ovdan makkár doaibmagáibádusat ásahusaide biddjojuvvojit. Mii bidjat čielgaset gáibádusaid doaimma hárrái buot ásahusaide ja organisašuvnnaide mat ožžot njuolggodoarjaga Sámedikki bušeahta bokte. Sámediggi oaidná datte ahte mii eat leat leamaš doarvái čielgasat iežamet gulahallamis ásahusaiguin doaimmaid ja vuordámušaid hárrái. ¶
Sámit lea álbmot mii orru njealji riikkas. Rádjárasttideaddji bealli ferte maiddái leat kulturpolitihka vuođđun. ¶
Diehtovuođđu ¶
Sámediggedieđáhus sámi dáidaga ja kultuvrra birra lea ráhkaduvvon daid dieđuid vuođul mat mis leat eará dokumeanttain, statistihkas, evalueremiin ja dutkamis, raporttain maid leat diŋgon erenoamážit dán dieđáhusa ráhkadeapmái ja dasto vel dieđuid vuođul maid kultuvrii gullevaš olbmot leat vásáhusaid bokte háhkan. ¶
Dán kapihttalis addit oanehis bajilgova diein dieđuin ja čilget oanehaččat manne dat leat relevánttat. ¶
Sámi kultuvrra servodatdieđalaš mearkkašupmi lea bures duođaštuvvon. Muhto sámi kultuvra servodatbeallin, ja dat makkár mearkkašupmi dáidda- ja kulturdoaimmaheamis lea servodahkii, lea unnán dutkojuvvon. Sámi dáidda- ja kulturvuđot ealáhus lea maiddái unnán dutkojuvvon. Dutkan dán suorggis attášii midjiide ávkkálaš dieđuid áiggis goas dát lea deaŧalaš áŋgiruššansuorgi riikkadásis ja okta dain ođđa ealáhusgeainnuin davvin. ¶
Raporttat ja evalueremat ¶
Kulturdieđáhusa bargui lea Sámediggi diŋgon guokte raportta/váikkuhusanaliissa; Telemarksforskningas (Norgga kulturindeaksa 2012 – Bohtosat sámi guovllus), ja Norut Álttás (Kulturealáhusat sámi guovlluin – bargosajit ja fitnodatvuogádat). Goappaš raporttain leat mii bivdán vuođđun atnit 24 dihto suohkana. Dát ráddjejupmi lea dahkkojuvvon SED-guovllu vuođul, mii lea Sámedikki doarjjaortnegiid ealáhusovddideami doarjagiid guovlu, ja lea nappo oalle viiddis ráddjejupmi mii fátmmasta ollu suohkaniid gos sámi álbmot iešguđet muddui lea unnitlogus. ¶
Liigeváikkuhusanaliissat dadjet dávjá juoidá doaimma birra dan jagis/áigodagas goas mihtida liigeváikkuhusaid, muhto unnán ovddit ja maŋit jagiid birra. Seammás leat diekkár analiisat deaŧalaččat earret eará bealuštan dihte kulturdoaimmaid doarjuma. Vai oažžu politihkalaš dohkkeheami, de fertejit addojuvvot eambbo čilgehusat dasa manne eambbo ruhta geavahuvvo dáidda- ja kultursuorgái. Kultuvrra iešárvu ii leat doarvái ágga go suorgi galgá gilvalit ovdamearkka dihte oahpahusain, dearvvašvuođain ja ealáhusaiguin. Ávkkálašvuođa árvu mii čuovvu ekonomalaš ja servodatbealálaš váikkuhusas, lea maiddái deaŧalaš. Sámi oktavuođas leat maiddái árvovariábelat nugo identitehta, gullevašvuohta ja giella guovddážis. ¶
Lea ain stuora dárbu háhkat statistihka ja vuođđodieđuid sámi servodatdilálašvuođaid birra. Sámediggi árvvoštallá oažžut ráhkaduvvot sámi kulturindeavssaid ja liigeváikkuhusiskkademiid maiddái boahtteáiggis, vai beasašeimmet čuovvut ovdáneami áiggi mielde. Lassin Sámedikki iežas bajilgovaide ja eará raporttaide ja čielggademiide attášii dat buori gova kultureallima ja bargosajiid dilálašvuođas sámi guovlluin. ¶
Norgga kulturindeaksa 2012. Bohtosat sámi guovllus Norgga kulturindeaksa lea jahkásaš bajilgovva Norgga suohkaniid, guovlluid ja fylkkaid kulturfálaldagain ja kulturdoaimmain. Indeaksa ráhkaduvvo dieđuid vuođul máŋgga almmolaš ossodagas, beroštusorganisašuvnnain ja servviin. Raporttas sámi guovllu dáfus ovddida Telemarksforskning bajilgova mii sáhttá muitalit juoidá kultureallima dili birra sámi guovllus Norsk kulturindeks 2012 loguid vuođul. Ovdanbuktimis leat logut ja rehkenastimat sámi guovlluid hárrái, buohtastahttojuvvon riikka gaskameriin ja njeljiin davimus fylkkain, ja logut 24 válljejuvvon suohkanis. Vaikko Norsk kulturindeks vuođđodieđuin váilot soames áigeguovdilis dieđut sámi oktavuođas, de addá dat vuođu buohtastahttit kultureallima dilálašvuođa dán sámi guovllus eará regiovnnaiguin, ja dadjat juoidá das mo kultureallima stáhtus lea iešguđet sámi suohkaniin. ¶
Raporta čájeha ahte barggaheapmi lassána kulturealáhusain sámi guovlluin, ja ahte lassáneapmi lea leamaš stuorimus vásáhus- ja aktivitehtafitnodagain ja beroštusorganisašuvnnain. Barggaheapmi lea goasii beliin lassánan ja lea stuorit lassáneapmi go riikkaoasis ja Norggas muđui. Sámi guovlluin barget 594 olbmo iešguđetlágan kulturfidnuin. 204 sis barget medias, 110 iešguđetlágan dáiddalaš bargguin, 228 olbmo leat kulturgaskkusteaddjit, omd. musea- ja girjerájusbargit, ja 52 olbmo barget dáiddaoahpahusain kulturskuvllain dahje sullasaš doaimmas. ¶
Oktiibuot ásset 96 dáiddára sámi guovlluin. Dat vástida guokte dáiddára juohke duhát ássis, ja dat dáiddárlohku lea sullii bealli riikka gaskamearis. Dáiddáriid lohku sámi guovllus lea lassánan 6 % maŋemus jagi. Riikkadásis ii leat dáiddáriid lohku lassánan. ¶
Sámi guovlluid suohkaniin lea Guovdageaidnu dat stuora dáiddársuohkan. Dáppe leat oktiibuot 30 dáiddára, namalassii 10,2 juohke duhát ássi nammii, namalassii lea okta proseanta álbmogis miellahttu ovtta dahje máŋgga dáiddárorganisašuvnnas. Guovdageainnus lea 17 musihkkara ja komponistta, čieža neavttára ja guhtta visuála dáiddára. Guovdageaidnu lea goalmmát sajis dáiddársuohkaniid logus. ¶
Kulturealáhusat sámi guovlluin – barggaheami ovdáneapmi ja fitnodatkultuvra Ulbmil raporttain man Norut Áltá lea ráhkadan, lea analiseret barggaheami ovdáneami ja fitnodatkultuvrra kulturealáhusain sámi guovllus. Raporta čájeha earret eará ahte dáiddáriid lohku lassána sámi guovlluin, ja ahte sámi guovlluin lea stuorit lassáneapmi go muđui riikkas. Analiissat čájehit ahte kulturealáhus vástida 4,5 % barggaheamis dan 24 suohkanis maid leat rehkenastán sámi suohkanin, mii lea veahá badjelis go Davvi-Norga, ja veahá vuollelis riikkadási. Leat veahá eambbo nissonolbmot go dievddut mat barget kulturealáhusain. Bargiid lohku kulturealáhusain lea 2002 rájes lassánan 33 % otnážii, goas bargiid lohku lea 880. Dat lea stuorit lassáneapmi go riikkaoasis ja muđui riikkas. Lassáneapmi lea erenoamážit leamaš vásáhus-/aktivitehtafitnodagain, doaibmi dáidaga/musihka guovdu ja ealáhusa beroštusorganisašuvnnain, ja duot maŋemus danne go ealáhussii gullet maiddái máŋga dain giella- ja kulturguovddážiin mat leat ásahuvvon maŋemus logi jagis. Sámediggi doarju máŋga dain. ¶
Sámedikki ja sámi dáiddárorganisašuvnnaid ovttasbargošiehtadusa evalueren Sámi dáiddárorganisašuvnnat ja Sámediggi ledje soahpan ahte sin gustovaš ovttasbargošiehtadus galgá evaluerejuvvot ovdal go ođđa váldošiehtadus galgá sohppojuvvot 2014 rájes.  Evalueremis gehččojuvvui dáiddáršiehtadusa beaktilvuohta, mo dat lea doaibman, ja lea go dat leamaš mielde nanneme dáidaga ja dáiddáriid vejolašvuođa ovdánit sámi servodagas. ¶
Evalueren čájehii ahte dáiddáršiehtadus lea leamaš deaŧalaš bissovaš ekonomalaš rámmaid ja ortnegiid lágideamis sámi dáidaga várás. Dat addá dáiddáriidda ja sin organisašuvnnaide sihkkaris vuođu mii dahká vejolažžan plánet doaimmaid guhkit áigái ovddasguvlui. ¶
Dáiddáršiehtadus addá datte váilevaš ekonomalaš doaibmavejolašvuođaid. Norut Áltá čujuha ahte  duogážin dasa lea šiehtadallandilálašvuohta Sámedikkiin, mii buori muddui lea mearridan ekonomalaš rámmaid ovdal go šiehtadallamat álget. Šiehtadallamiid rámmat dahket maiddái ahte lea váttis oažžut ođđa doaibmavugiid mielde šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja ráddje nappo sin vejolašvuođa gaskkustit iežaset dárbbuid dohko. ¶
Evalueren čájeha maiddái ahte okta stuorimus hástalusain dasa ahte sáhttit dadjat maide šiehtadusa beaktilvuođas, lea ahte dáiddáršiehtadusas eai leat mearriduvvon mihttomearit. Dát ráddje vejolašvuođa sáhttit árvvoštallat ahte addet go ekonomalaš doarjagat sávvojuvvon bohtosiid ja ahte ovdána go sámi dáidda rievttes guvlui. ¶
Norut Áltá ávžžuha evalueremis ahte čađahuvvo vuđolaš ságaskuššan das máid bealálaččat áigot olahit diekkár ovttasbargošiehtadusain, maid sáhttá dahkat vai sámi dáidda ovdána, ja lea go ođđa šiehtadus rievttes geaidnu ovdáneapmái. ¶
Sámedikki Kulturovdáneapmi-doarjjaortnega evalueren 2010:s evaluerejuvvui Sámedikki doarjja kulturovdáneapmái áigodagas 2006-2008. Evalueremis gehččojuvvui movt váikkuhangaskaoamit geavahuvvojedje áigodagas, ja movt doarjjaortnega ohccit ledje árvvoštallan Sámedikki veahkkáivuođa bagadallamis ja áššemeannudeamis. ¶
Evalueren čájehii ahte ruđat ledje adnon ollu iešguđetlágan doaimmaide mat leat ollu beroštumi boktán sámi kultureallimis. Eanas prošeavttat maidda ohccojuvvo, eai livčče čađahuvvon almmá Sámedikki doarjaga haga. Evalueren čájehii viidáseappot ahte doarjagat kulturovdáneapmái leat háhkan eambbo diđolašvuođa sámi kultuvrra seailluheami, ovddideami ja gaskkusteami hárrái. Sámedikki doarjagat leat mielde addime sámi kulturovddideddjiide árvvu ja movtta joatkit iežaset prošeavttaiguin. ¶
Evalueren čájehii maiddái ahte Sámedikkis lea buoridanmunni bagadallama dáfus ja prošeavttaid čuovvoleamis ja dárkkisteamis máksimiid oktavuođas. ¶
Norut-Áltá čujuhii maiddái ahte Sámedikki doarjagiin kulturovddideapmái guhkit áiggi vuollái maiddái boahtá leat bargosajiid dáfus mearkkašupmi, muhto dán evalueremis ii leat leamaš vejolaš mihtidit dienlágan váikkuhusaid. ¶
Evalueren duođaštii ahte Sámedikki doarjagat kulturovddideapmái leat deaŧalaččat sámi kultuvrra ovddidanbarggus. ¶
Čoahkkimat ja ávžžuhusat ¶
Sámedikki vuosttaš dáiddárkonferánsa dollojuvvui Sámedikkis Kárášjogas čakčamánu 2012.  Ulbmil konferánssain lei ásahit arena gos sáhttá lonohallat fágalaš vásáhusaid, sámi dáidaga ja kultuvrra muosáhusaid ja digaštallat kulturpolitihka. Prográmmas ledje logaldallamat ja dáiddalaš ovdanbuktimat buot dáiddašáŋŋeriin nugo lávdedáidda, luohti, musihkka, girjjálašvuohta, visuála dáidda ja filbma. Konferánssa loahpas ledje joavkobarggut ja ávžžuhusaid ja oainnuid ovddideapmi boahttevaš  kulturpolitihkkii. ¶
Ávžžuhusat leat váldojuvvon mielde viidáset barggus kulturdieđáhusain. Okta oaidnu man oallugat ovddidedje, lei ahte našuvnnalaš kulturpolitihkka lea unnán váldán vuhtii sámi dáidaga ja kultuvrra ja nu nappo ohcaluvvo našuvnnalaš sámi kulturpolitihkka. Lei stuora beroštupmi searvat konferánsii ja oasseváldiid áŋgirvuohta čájehii ahte sámi dáiddáriin ja kulturbargiin lea stuora dárbu fágalaš čoahkkananbáikkiide. Danne áigu Sámediggi maiddái boahtteáiggis doallat dáiddárkonferánssaid áigges áigái. Konferánsa lágiduvvui ovttasráđiid Sámi dáiddárráđiin ja lea okta dáiddáršiehtadusa bohtosiin. ¶
Sámediggeráđđi lea maiddái doallan gulahallančoahkkimiid kulturdoaluin 2012 geasi. Gulahallančoahkkimiid olis háliideimmet mii sámi dáidda- ja kultureallima oasálaččain ja eará berošteddjiin oažžut oainnuid boahttevaš kulturpolitihkkii. Gulahallančoahkkimat leat addán Sámediggái vejolašvuođa oažžut áigái njuolggodigaštallama kulturpolitihka birra singuin geat gullet dohko ja geat beroštit das. Ovttas oainnuiguin mat leat boahtán e-poastta bokte dahket oainnut ja ávžžuhusat gulahallančoahkkimiin deaŧalaš oasi dán dieđáhusa diehtovuođus. ¶
Diehtovuođđu muđui ¶
Ovdalaččas gávdnojit maiddái dieđut sámi dáidaga ja kultuvrra ja Sámedikki kulturpolitihka hárrái. Mii leat geavahan soames dutkamušaid dieđáhusbarggus. Dat boahtá ovdan girjjálašvuođalisttus. ¶
Kommenterejuvvon sámi statistihkka ráiddus “Sámi logut muitalit” addet vuđolaš dieđuid dilálašvuođaid birra sámi servodagas. 4. girjjis gehččojuvvojit erenoamážit Sámedikki juolludeamit kulturáigumušaide. Guoskevaš artihkkalis lea buorre bajilgovva Sámedikki juolludemiid sturrodagain, ohcanloguin dáidda ortnegiidda ja das gos ohcamat bohtet. 3. girjjis gieđahallojuvvojit sámi mediat. ¶
Ráđđehusa politihkka lea deaŧalaš vuođđun Sámedikki kulturpolitihkkii. Sin stuoradiggedieđáhusat ja čielggadeamit oppalaš sámepolitihka ja kulturpolitihka hárrái leat maiddái deaŧalaš vuođđun dán dieđáhusbarggus. ¶
Dasa lassin leat fágasuorggis ráhkaduvvon iešguđetlágan bajilgovat ekonomalaš ovdáneami hárrái Sámedikki iežas doarjagiid vuođul sámi kultuvrii. ¶
Áŋgiruššansuorggit ¶
Sámediggedieđáhus sámi dáidaga ja kultuvrra birra galgá vuoruhit áŋgiruššansurggiid ja čalmmustahttit daid hástalusaid, mihttomeriid ja strategiijaid mat mis leat. Dás čuovvovaččat áigut almmuhit dan 4 áŋgiruššansuorggi. Dat ovdanbuktojuvvojit sierralagaid, muhto oktasaš mihttomearri lea dattege ealli ja máŋggabealat dáidda- ja kultureallin mas lea buorre kvalitehta ja lea buohkaide olámuttos. Dat njeallje áŋgiruššansuorggi leat: ¶
1. Čielgaset ovddasvástádus sámi kultuvrra hárrái 2. Sámi dáiddáriidda buoret rámmaeavttut  3. Sámi kulturásahusat sámi kultuvrra gaskkusteami ja muosáheami arenan 4. Árvoháhkan ja ovdáneapmi kulturealáhusain Hástalusaid identifiseren kultursuorggis lea daid vásáhusaid vuođul mat mis alddiineamet leat politihka ovddideamis ja daid máhtuid vuođul mat mis dien suorggis leat olámuttos. Erenoamážit leat mii deattuhan oainnuid ja ávžžuhusaid mat bohtet sámi dáidda- ja kulturdoaimmaheddjiin. ¶
1 Čielgaset ovddasvástádus sámi kultuvrra hárrái ¶
Sámediggi ii sáhte ii ge dáhto akto guoddit ovddasvástádusa sámi dáidaga ja kultuvrra hárrái. Maiddái nášuvnnalaš, guovlulaš ja báikkálaš eiseválddiin lea ovddasvástádus das ahte sámi dáidagis ja kultuvrras leat seamma ovdánanvejolašvuođat go muđui Norgga dáidda- ja kultureallimis leat. Norgga stáhta lea vuođđuduvvon guovtti álbmoga eatnama ala, sápmelaččaid ja dáččaid. Sámegiella ja sámi kultuvra adnojuvvojit leat Norgga álgogiella ja -kultuvra ja danne lea dain seamma vuoigatvuohta suodjaluvvot ja ovddiduvvot go dárogielas ja Norgga kultuvrras lea. Sámi álbmot vásiha ahte našuvnnalaš, guovlulaš ja suohkanlaš eiseválddit eai atte sámi kultuvrii seamma suodjalan- ja ovdánaneavttuid go dáčča kultuvrii. Vuosttaš áŋgiruššansuorgi lea danne Sámedikki ovttasdoaibma eará almmolaš eiseválddiiguin kulturpolitihkas. ¶
Hástalusat ¶
Sámedikki ovddasvástádus Sámedikki váldobargun kulturpolitihkas lea lágidit dilálašvuođaid dasa ahte sámi dáidda- ja kulturdoaimmat sáhttet ovdánit. Min mihttomearrin lea ahte mis galgá leat buohkaide olámuttos ealli ja máŋggabealat sámi dáidda- ja kultureallin mas lea buorre kvalitehta. ¶
Sámi servodat lea ain servodathuksejeaddji dásis, mas vuođđooasit kultuvrra ja giela dáfus leat vuoruhuvvon ja ain fertejit vuoruhuvvot. Dát eaktuda garra áŋgiruššama sámi servodaga iežas bealis, sámi ásahusaid, Sámedikki ja stáhtalaš eiseválddiid bealis. Sámediggi atná iežas ovddasvástádussan áimmahuššat ja ovddidit daid álgagiid ja doaimmaid maid sámi álbmot ovddasta ja áigu dán proseassas leat deaŧaleamos eavttuidbiddji. Stáhtalaš eiseválddiin lea liikká bajimus ovddasvástádus lágidit dilálašvuođaid nu ahte sámi servodat ieš sáhttá viidáseappot ovdánahttit ja hukset iežas servodaga. ¶
Sámedikkis lea ovddasvástádus máŋgga hálddašandoaimma dáfus sámi dáidda- ja kultureallimis. Ovdalaččas ásahuvvon sámi ásahusaid ja ortnegiid hálddašanovddasvástádus sirdojuvvui stáhtas midjiide 2002:s. Dát guoskkai sámi museaide, Beaivváš Sámi Našunálateáhterii, sámi festiválaide, sámi valáštallamii ja máŋgga eará ekonomalaš ortnegii kultursuorggis. Dát mielddisbuvttii earret eará ahte Sámediggi dál hálddaša ja juolluda stáhtadoarjaga dieidda doaimmaide. Sámediggi lea dasa lassin siskkildan eambbo ortnegiid ja ásahusaid min kulturhálddašeapmái olahan dihte iežamet mihttomeriid dán suorggis. ¶
Sámediggi bargá dan ovdii ahte ráđđehus galggašii áimmahuššat sámi dáidda- ja kultureallima ovdánahttima iežaset bajitdási politihkas. Dát guoská áššiide main Sámedikkis lea formála hálddašanovddasvástádus ja áššiide main ráđđehusas lea ovddasvástádus. Dán barggus leat min deaŧaleamos reaiddut konsultašuvdnašiehtadus ja gulahallančoahkkimat juohke jahkebealis Kulturdepartemeanttain. ¶
Sámedikki ja ráđđehusa konsultašuvdnašiehtadusas boahtá ovdan ahte galgá Sámedikkiin gulahallojuvvot buot lágan áššiin mat sáhttet njuolga čuohcat sámiide. Stáhta konsultašuvdnageatnegasvuođaide gullet buot lágaid ja hálddašandoaimmaid ásaheamit, mat sáhttet njuolga váikkuhit sámiide álgoálbmogin. Lea buori muddui Sámedikki duohken mearridit guđet áššit gusket njuolga sámiide. Dat čuovvu sámelága §:s 2-1. Dat mearkkaša ahte ieš konsultašuvdna maiddái galgá čielggadit boahtá go doaibma váikkuhit sámiide njuolga. Sámediggi áigu ain garraseappot geavahit konsultašuvdnašiehtadusa iežas barggus buoridit sámi dáidaga ja kultuvrra ovdáneami. ¶
Sámediggi bargá dan ovdii ahte buohkain galgá leat vejolašvuohta muosáhit sámi dáidaga ja kultuvrra. Mii leat rámis sámi historjjáin, iežamet kulturárbbiin ja iežamet dáidagiin ja kultuvrrain. Sámi ásahusat leat min deaŧaleamos báikkit gos sámi dáidda ja kultuvra gaskkustuvvo. ¶
Ráđđehusa ovddasvástádus sámi dáidaga ja kultuvrra hárrái Sámi kultuvrra seailluheapmi lea naššuvnnalaš ovddasvástádus. Norgga stáhta lea Vuođđolága, láhkaásahusaid ja soahpamušaid bokte geatnegahttán iežas váldit ovddasvástádusa sámegiela, sámi kultuvrra, historjjá ja servodateallima ovddas. Sámi beroštumiid vuhtiiváldin galgá leat mielde politihkkahábmemis buot áigeguovdilis surggiin. Sámediggi ásahuvvui sihkkarastin dihte sámiide dásseárvosaš dili. Danne ferte ráđđehus hálddašit iežas ovddasvástádusa ovttasráđiid Sámedikkiin. ¶
St. dieđ. nr. 28 (2007-2008) Samepolitikken (Sámepolitihkka) nanne ahte ráđđehus áigu kulturpolitihkalaččat guovtti váldolinjjá mielde doaimmahit stáhta ovddasvástádusa sámi kultuvrra hárrái. Vuosttažettiin áigu ráđđehus lágidit dilálašvuođaid dasa ahte Sámediggi sáhttá čađahit iešheanalaš kulturpolitihka. Ráđđehus áigu dasa lassin čađahit oppalaš ja bajitdási kulturpolitihka, mas maiddái sámi kultuvrras lea lunddolaš ja deaŧalaš sadji. ¶
Sámediggi oaivvilda ahte ráđđehus ii fuolat dien ovddasvástádusa doarvái bures. ¶
Stáhtabušeahta bokte mearrida ráđđehus rámmaid Sámedikki juolludemiide sámi dáidagii ja kultuvrii. Go ráđđehusa ja Sámedikki gaskka eai leat čielggaduvvon vuogádagat ja proseassat kultursuorggi dilálašvuođa, ovdánandárbbuid ja bušeahttavuoruhemiid birra, de lea maiddái ovddasvástádus sámi dáidaga ja kultuvrra hárrái eahpečielggas. ¶
Sámedikki vejolašvuođat váldit ovddasvástádusa sámi dáidaga ja kultuvrra ovddas ráddjejuvvo das go Sámedikki ja ráđđehusa gaskka leat váilevaš bušeahttavuogádagat. Mii fertet áigges áigái doalahit iežamet daidda láidestusaide maid ráđđehus bidjá stáhtabušeahtas. Lea leamaš hástalussan ahte juolludeamit stáhtabušeahta bokte várrejuvvojit dihto doaimmaide ja ahte vejolaš lasiheamit dušše gokčet hadde- ja bálkálassáneami. Sámedikki rolla šaddá dan geažil eahpečielggas. Mis leat ollu sámi dáidda- ja kulturortnegiid dáfus hálddašanovddasvástádus, muhto juolludeamit stáhtabušeahta bokte eai atte suorgái muni ovdánit. ¶
Ráđđehusa ovddasvástádussii sámi kultuvrra ovddas gullá maiddái ahte sámi kultuvrras galgá leat lunddolaš ja deaŧalaš sadji oppalaš ja bajitdási kulturpolitihkas. Ráđđehus čađaha jeavddalaččat ođđa ođastusaid, áŋgiruššamiid, čielggademiid, lávdegottiid ja prošeavttaid kultursuorggis. Čállojuvvojit stuoradiggedieđáhusat kultuvrii gullevaš fáttáin ja stuoradiggedieđáhusat eará áššesurggiin mat váikkuhit kultursuorggi. Dat lea buorre ja dárbbašlaš. Sámediggi oaivvilda ahte diekkár doaimmaid plánemis berre árvvoštallojuvvot man muddui dat maiddái guoskkahit sámi dilálašvuođaid ja kultuvrra, njuolga dahje eahpenjuolga. Dan oktavuođas sáhttá maid leat relevánta čielggadit diekkár čuolmmaid Sámedikkiin juo dalle go plánegohtet. Ovdamearkka dihte go iešguđetlágan lávdegottiide hábmejuvvo mandáhtta ja nammaduvvojit olbmot. ¶
Ráđđehus lea kulturloktema oktavuođas našuvnnalaččat ovddideame kultuvrra. Kulturloktema ulbmil lea lasihit ruhtadoarjagiid kultursuorgái, addit kultureallimii ja eaktodáhtolašvuhtii eambbo ánssu ja stáhtusa, ja čielggasmahttit eiseválddiid ovddasvástádusa kultursuorggis. Sámediggi ii leat duhtavaš daid lasáhusaiguin mat dán áŋgiruššama olis leat boahtán sámi kultuvrii.  Mii vásihit ahte ráđđehus bidjá meriid dasa mo ruhta galgá geavahuvvot, ja mii vásihit ahte sámi giella ja kultuvra eai čalmmustahttojuvvo ja siskkilduvvo kulturloktema eará áŋgiruššamiin. Sámediggi lea datte duhtavaš ráđđehusa signálaide 2013 stáhtabušeahtas, gos ráđđehus dieđiha sámi kultuvrii ja gillii boahtit 50 miljovnna 5 jagis. ¶
Oppalaš ja bajitdási politihkka dahká oasi maiddái sámi dáiddáriid ja sámi dáiddár-organisašuvnnaid rámmaeavttuin. Dan lea Sámediggi máŋgga háve čujuhan ráđđehusa kulturpolitihka hárrái. Sámediggi vásiha dávjá ahte ii váldojuvvo mielde dakkár proseassaide, ahte eai váldde vuhtii min cealkámušaid, dahje ahte ráđđehusain sohppojuvvon áigumušaide eai čuovo doarvái ruđalaš doarjagat. ¶
Okta ovdamearka duon maŋemussii lea konsultašuvdna Sámedikki ja Kulturdepartemeantta gaskka St.dieđ. nr. 32 (2007-2008) Bak kulissene hárrái. Konsultašuvnnaid boađusin šattai eambbo teaksta sámi kultuvrra ja sámi lávdedáidaga birra, mas ráđđehus deattuhii iežas bajimus ovddasvástádusa sámi kultuvrra guovdu ja ahte lea dárbbašlaš ahte teáhteriin leat buorit rámmaeavttut iežaset doibmii. Liikká lea dilli ain nu ahte Beaivváš Sámi Našunalateáhter lea sámi našunalteáhter, muhto das eai leat seamma resurssat go eará teáhteriin seamma institušunála dásis. Beaivváš sáhttá buohtastahttit iežas eará riikkaidgaskasaš ja guovlulaš teáhteriiguin Norggas dáiddalaš kvalitehta hárrái. Muhto teáhter ii sáhte ekonomalaš eavttuid hárrái buohtastahttit iežas eará našunála lávdedáiddaásahusaiguin, ii ge vel unnimus guovluteáhteriiguin ge. ¶
Mii muittuhit ahte stáhtas lea konsultašuvdnageatnegasvuohta sámi beroštumiiguin áššiin mat konkrehta, muhtin muddui ja njuolga gusket daidda. ¶
Sámediggi oaivvilda ahte ráđđehusas maiddái lea ovddasvástádus dasa ahte sámi dáidda ja kultuvra lea oidnosis ja olámuttos buohkaide. Mii oaivvildit ahte lea vahágin Norgga kultuvrii go eambbo bealálaččat kultursuorggis eai ane eambbo beroštumi dasa ahte sámi kultuvra lea deaŧalaš ja diehttelas oassi min riikka kultuvrras. Mis lea sámi našunálateáhter mii čájeha bihtáid sámegillii ja bihtáid maid duogážin leat sámi servodatdilálašvuođat. Mii háliidivččiimet oaidnit eambbo buvttademiid ovdamearkka dihte Nasjonalteáhteris dahje daid eará guovluteáhteriin main temán leat sámi servodatáššit dahje maid sámi dáiddárat leat buvttadan. Vaikko ságas dávjá leat ge sámi guovllut, de han sámit ásset miehtá Norgga. Dađistaga eanebut fárrejit gávpogiidda ja čoahkkebáikkiide. Mii jáhkkit ahte norgalaččaide muđui nai livččii hávski vásihit sámi dáidaga ja kultuvrra. ¶
Ráđđehusas leat ollu ortnegat mat buoridit dáiddáriid rámmaeavttuid. Muhtimat dain eai addojuvvo sámi dáidagii ja kulturprošeavttaide danne go atnet vuođđun dušše dárogiela ja dáčča kultuvrra. ¶
Okta ovdamearka lea NORLA (Norwegian Literature Abroad), mii lea dienaskeahtes informašuvdnakantuvra mii oažžu stáhtadoarjaga. Guovddáš vuovdala ja gaskkusta Norgga girjjálašvuođa olgoriikii. NORLA hálddaša iešguđetlágan doarjagiid Olgoriikkadepartemeantta (ORD) ja Kulturdepartemeantta (KUD) ovddas Norgga girjjálašvuođa jorgaleapmái ja eksporteremii. Girjjálašvuođa jorgaleami ortnet eaktuda ahte girjjálašvuohta vuos lea almmuhuvvon dárogillii. Dat mearkkaša ahte sámegiel girjjálašvuohta ii sáhte dien ortnega bokte oažžut doarjaga jorgaluvvot eará gielaide. ¶
Sáhttit buohtastahttit eará doarjjaortnegiiguin mat Olgoriikkadepartemeanttas leat riikkaidgaskasaš dáidda- ja kulturovttasbargui (ovdamearkka dihte musihkkii, lávdedáidagii, dáiddaduodjái, govvadáidagii, designii ja arkitektuvrii, filbmii). Ii guđesge dáin leat eaktun ahte ohccit vuos galget buvttadan/almmuhan dárogillii. ¶
Guovlulaš ja báikkálaš eiseválddiid ovddasvástádus sámi kultuvrra hárrái Maiddái guovlulaš ja báikkálaš eiseválddiid ovddasvástádus sámi dáidaga ja kultuvrra hárrái lea eahpečielggas. Sámediggi oaivvilda ahte sihke fylkkagielddain ja gielddain lea ovddasvástádus ovddidit sámi dáidaga ja kultuvrra. Dat mearkkaša ahte dat fertejit iežaset barggus maiddái váldit ovddasvástádusa das ahte sámi kultuvrras galgá leat lunddolaš ja deaŧalaš sadji sin poltihkalaš ovdánahttimis. ¶
Mis leat máŋga buori ovdamearkka dasa ahte guovlulaš eiseválddit váldet dán ovddasvástádusa. Sápmi music lea prošeakta Finnmárkku fylkkagieldda olis, man mihttomearri lea suhppet sámi musihkkáriid viidát máilbmái. Sámi musihkkárat sáhttet ohcat šaddat jagi artistan ja oažžut veahki márkanfievrridit iežaset  buvttademiid siskkobealde ja olggobealde Norgga rájiid, ja veahki searvat riikkaidgaskasaš festiválaide. Mis lea maiddái buorre ovttasbargu Romssa fylkkagielddain sin guovllu kulturviesuid ja festiválaid hárrái. ¶
Sámediggi lea datte vásihan ahte go Sámediggi oažžu hálddašanovddasvástádusa ortnegiidda sámi kultuvrra várás, de geassádit regiovnnalaš eiseválddit. Dat dáhpáhuvai earret eará dalle go Sámediggi válddii badjelasás hálddašanovddasvástádusa sámi museaid dáfus. Muhtin fylkkagielddat eai šat atte maide sámi ásahusaid doaimmaheapmái, vaikko sis lea ge stuora sámi álbmot iežaset guovllus. Dát rihkku Kulturlága (2007), mii nanne stáhta, fylkkagieldda ja suohkana ovddasvástádusa kulturdoaimmaid hárrái. Kulturláhka cealká maiddái ahte lea geatnegasvuohta fuolahit ahte eanemus lági mielde olbmot besset muosáhit máŋggabealat kulturfálaldagaid. ¶
Sámedikkis leat ovttasbargošiehtadusat fylkkagielddaiguin Hedmárkku rájes lullin gitta Finnmárkui davvin. Dat lea min deaŧaleamos reaidu ovttasdoaimmas fylkkagielddaiguin. Leat maiddái ekonomalaš váikkuhangaskaoamit čadnojuvvon šiehtadusaide ja dain eaktuduvvo ahte prošeavttaid galgat mii ovttas ruhtadit. Sámediggi lea, ovttas fylkkagielddaiguin álggahan barggu oažžut ovttasbargošiehtadusaid eambbo konkrehtan ja čielggasmahttit ulbmiliid. Mii bargat dan ovdii ahte dát sáhtášii leat mielde nanneme sámi kultureallima. ¶
Fylkkagielddat eaiggáduššet ja ruhtadit dahje nammadit stivralahtuid ollu kulturásahusaide. Sámediggi oaivvilda ahte fylkkagielddat sáhtáše dien stivrenvejolašvuođa geavahit bargat dan ovdii ahte diet ásahusat ovttasbarggaše sámi ásahusaiguin dahje lágidivčče dili nu ahte diet ásahusat sáhtáše gaskkustit sámi dáidaga ja kultuvrra. Ovdamearkka dihte leat sihke Finnmárkku ja Romssa fylkkagielddat oasuseaiggádat Hålogaland teáhteris ja nammadeaba ovttas ovtta áirasa stivrii.  Fylkkagielddat sáhtáše garraseappot oččodit sámi buvttademiid teáhteriidda dahje ovttasbarggu sámi ásahusaiguin. Sámediggi áigu dieđusge maiddái bargat dan ovdii. ¶
Kultuvrralaš skuvlaseahkka rahpá ollu mánáide ja nuoraide geainnu máŋggalágan kulturvásáhusaide ja dat olaha oallugiid. Kultuvrralaš vázzinsoabbi ges lágida kultuvrralaš vásáhusaid vuorrasiidda. Ortnegat fertejit jotkojuvvot ja eandalii viiddiduvvot. Sámi kultuvra ferte šaddat lunddolaš ja siskkilduvvon oassin diein ortnegiin. Diekko lea Norgga kulturráđis deaŧalaš ovddasvástádus. ¶
Suohkanat leat deaŧalaččat doaimmaid čađaheamis sámi álbmoga várás. Ollu suohkaniin leat sámi ásahusat, mat buktet bargosajiid smávva suohkaniidda. Suohkaniid heajos ruhtadili geažil de unnidit ollu suohkanat iežaset doarjagiid sámi kulturdoaimmaide ja -ásahusaide, ja muhtimat juo heaittihit oalát. Sámediggi šaddá ollu ovdamearkkain de akto ruhtadit ásahusaid ja festiválaid mat addet kulturfálaldagaid ja -vásáhusaid olles álbmogii, seammás go leat buorit bargosajit. ¶
Suohkaniid kulturskuvllat leat buorit fálaldagat mánáide ja nuoraide, ja berreše oažžut dohkálaš vuođu iežaset doibmii. Sámi guovlluin berrejit maiddái fállojuvvot sámi kulturdoaimmat kulturskuvllain. Deanu gielddas lea iežas kulturskuvlafálaldaga bokte mánáidteáhter mii buori vuogi mielde geavaha sámegiela ja hukse iežas buvttademiid sámi duohtadiliid vuođul. ¶
Sámediggi bargá dál ráhkadit ovttasbargošiehtadusa Romssa suohkaniin. Mii leat maid sáhkalaga Álttáin, Osloin ja Troanddimiin dan birra. Ulbmil šiehtadusaiguin lea lágidit dilálašvuođa bissovaš ja diehttevaš ovttasbargui bealálaččaid gaskka sámi áššiin ja ahte bealálaččat barget dan ovdii ahte sámit sáhttet gáhttet ja ovdánahttit iežaset giela, kultuvrra ja servodateallima. Ovttasbargu suohkaniiguin addá ollu vejolašvuođaid. Dat sáhttá nannet ja váikkuhit poltihkkahábmema sámi servodatsurggiin, mat ovdal eai leat leamaš lunddolaččat suohkaniidda. Kultureallimii sáhttá dat mearkkašit ahte dat olaha eambbo ja ođđa olbmuid ja gehččiid, ja nu beassá sámi kultuvra oažžut eambbo fuomášumi. ¶
Mihttomearit ja strategiijat ¶
Váldoulbmil: Sámediggi lea sámi dáidaga ja kultuvrra ovddideami deaŧaleamos eavttuidbiddji. ¶
Oasseulbmil: Duohta šiehtadallamat ráđđehusain juolludemiid birra sámi dáidagii ja kultuvrii Sámi kultuvrras lea lunddolaš ja deaŧalaš sadji ráđđehusa oppalaš ja bajitdási kulturpolitihkas  Guovlulaš ja báikkálaš eiseválddit barget ovttas ovdánahttit sámi dáidaga, kultureallima ja sámi kulturásahusaid Sámi dáidda ja kultuvra galgá leat buohkaide olámuttos Sámi kultuvra lea diehttelas oassi našuvnnalaš, guovlulaš ja báikkálaš dáidda- ja kulturgaskkusteamis ¶
Strategiijat: Ovddasvástádus sámi kultuvrra ovddas čielggasmahttojuvvo ráđđehusa ja Sámedikki  bušeahttašiehtadallamiid bokte  Eambbo geavahit konsultašuvdnašiehtadusa kulturáššiid gulahallamis ráđđehusain Ovttasbargošiehtadusaid bokte čalmmustahttit guovlulaš eiseválddiid ovddasvástádusa sámi dáidaga ja kultuvrra ovddas Oččodit buori ovttasbarggu guovlulaš ja báikkálaš eiseválddiiguin sámi dáidaga ja kultuvrra ovddideami hárrái ¶
2  Sámi dáiddáriidda buoret rámmaeavttut ¶
Sámedikki ovddasvástádus sámi dáidaga ovddideamis lea fuolahit ahte dáiddáriin leat buorit ja einnostahtti rámmaeavttut sin doibmii. Mii galgat sihke lágidit dilálašvuođaid dasa ahte mis lea girjás sámi kultureallin seammás go galgat láhčit vuođu dasa ahte kvalitehta ja profešunalitehta sáhttá ovdánit. Mii galgat láhčit dili árbevirolaš ovdanbuktinvugiide, seammás go galgat láhčit dili dán áiggi sámi dáidagii. Sámit leat álbmot mas leat máŋga sámegiela. Dat riggodat galgá oidnot maiddái kulturoktavuođain. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanváldi mii mis lea ságastallamiid, gulahallamiid ja ovttasbarggu bokte eará almmolaš eiseválddiiguin. ¶
Dát áŋgiruššansuorgi lea Sámedikki politihkka sámi dáiddáriid guovdu. Dán dieđáhusa olis áigut čađahišgoahtit eambbo aktiiva politihka iežamet dáiddáriid guovdu. ¶
Hástalusat ¶
Sámedikki ohcanvuđot doarjagat Dáiddárkonferánssas, oainnuin e-poasttaid bokte ja gulahallančoahkkimiin lea Sámediggi ožžon moaitagiid min ohcanvuđot doarjagiid vuostá kultursuorggis ja dasa movt mii daid hálddašit. Vásihuvvo ahte doarjjaortnegat leat gáržžit ja unnán einnostahttit. Sii ohcalit ahte kvalitehta deattuhuvvošii eambbo ja sii ohcalit eambbo stipeanddaid. Sámi dáidda- ja kulturbirrasiid ovddasteaddjit oaivvildit ahte ruhta stivrejuvvo beare instrumentálalaččat, ja ahte Sámediggi politihkalaš orgánan bidjá politihkalaš láidestusaid dáiddáriidda ja sin dáiddalaš bargui. Dáiddáriid gáibádus lea ahte fertet earuhit politihka ja fága, ja ahte dáidda- ja kulturfágalaš árvvoštallan ferte leat vuođđun ohccojuvvon prošeavttaid gieđahallamis. Dat guoská erenoamážit girjjálašvuođa ja musihka fágasurggiide. ¶
Dáid čuolmmaid ja moaitámušaid váldá Sámediggi duođas. Vai olahivččiimet iežamet mihttomeari ealli ja máŋggabealat dáidda- ja kultureallima hárrái mas lea buorre kvalitehta ja mii lea olámuttos buohkaide, de ferte leat sadji dáiddalaš friddjavuhtii. Seammás leat mis oppalaš ja bajitdási láidestusat das ahte mánát ja nuorat ja gielalaš girjáivuohta galget leat vuođđun kulturpolitihkalaš árvvoštallamis. Stáhtalaš doarjagiin leat, ja galget leat, nanu njuolggadusat vuođus. ¶
Dáidda galgá leat friddja ja galgá viiddidit ovdanbuktinvejolašvuođaid servodahkii. Eambbo rabasvuohta, fágalaš lávdegottit gos dáiddafágalaš árvvoštallamat dahkkojuvvojit buriid árvvoštallamiid vuođul, ja buorit rámmaeavttut galget leat mielde ovddideame aktiiva diehtovuđot kulturpolitihka. Sámedikkis lea mihttun doalahit veahá gaskka friddja dáidda- ja kultureallimii, seammás go fertet jierpmi geavahit goappaš bealde beavddi. Sámedikkis ja sámi servodagas lea legitiima riekti stivret iežas beroštumiid dihto guvlui, muhtin kulturpolitihkalaš mihtut galget duohtan dahkkojuvvot. ¶
Rabasvuohta das mo proseassat čađahuvvojit, digaštallamat árvvoštallamiid ja eavttuid birra, ja fágalaččat vuođustuvvon árvvoštallamat ohcanproseassain sáhttet leat mielde buorideame luohttámuša dasa movt Sámediggi hálddaša doarjjaortnegiid. Dáiddárat ja kulturdoaimmaheaddjit fertejit ges bealisteaset maiddái guldalit politihkalaš beallái, dáidda ii leat luvvejuvvon servodagas. Doarjut máŋggabealatvuođa sámi servodagas lea seamma go doarjut kvalitehta ja ođasmahttimiid. Dáidda lea maiddái servodatberošteaddji, dáidda lea maiddái servodatoasseváldi. ¶
Sámediggi áigu dárkilit guorahallat iežamet ohcanvuđot doarjjaortnegiid. Dat dáhpáhuvvá ovttasráđiid sámi dáiddárorganisašuvnnaiguin. ¶
Dáiddáršiehtadus Ovttasbargu Sámedikki ja Sámi dáiddárráđi gaskka lea regulerejuvvon Sámedikki ja sámi dáiddárorganisašuvnnaid ovttasbargošiehtadusa (dáiddáršiehtadusa) bokte. Evalueremis 2012:s deattuhuvvui ahte dáiddáršiehtadus lea hui deaŧalaš dasa ahte sámi dáidagis leat muhtin einnostahtti rámmat ja ortnegat. Dat addá dáiddáriidda ja sin organisašuvnnaide sihkarvuođa mii dahká vejolažžan guhkit áigái plánet doaimmaid. Šiehtadus sihkkarastá maiddái ahte dáiddárat ieža buori muddui besset stivret dan ruđa mii boahtá šiehtadusa olis. ¶
Evalueren čájeha datte ahte dáiddáršiehtadus dovdo bisuheaddji instrumeantan mas lea unnán sadji dakkár dynamihkkii mii sáhtášii sámi dáidaga doalvut ovtta lávkki viidáseappot. Duogážin dasa lea váilevaš ekonomalaš doaibmanmunni šiehtadallandilálašvuođas, danne go Sámediggi buori muddui juo lea mearridan ekonomalaš rámmaid šiehtadallamii, ovdal go dat oba álget ge. Viidáseappot dahket šiehtadallama rámmat váttisin oažžut ođđa doaimmaid šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja nu nappo sin vejolašvuođa olahit dohko iežaset dárbbuiguin. ¶
Okta dain stuorimus hástalusain sáhttit dadjat maide šiehtadusa váikkuhusaid birra, lea go dáiddáršiehtadusas eai leat biddjojuvvon mihttomearit mat galget olahuvvot. Dat ráddje vejolašvuođa árvvoštallat addá go ekonomalaš doarjja sávvojuvvon ávkki ja lea go sámi dáidda ovdánan rievttes guvlui. Eai leat mearriduvvon mihttomearit ovdáneami hárrái, mat sáhtáše čujuhit guđe guvlui ovdáneapmi galggašii mannat. Danne lea váttis organisašuvnnaide ákkastallat dárbbuid ovddas doaimmaide mat sáhtáše leat veahkkin olahit mihttomeriid mat leat dobbelis otná dási. Dieinna lágiin sáhttá dadjat ahte dáiddáršiehtadus lea oađđinguoddán sihke organisašuvnnaide ja Sámediggái. ¶
Dáiddáršiehtadus ii leat ođasmahttojuvvon dan rájes go ásahuvvui 2004:s. Ođđa váldošiehtadus galgá sohppojuvvot ja leat gustovaš 2014 rájes. Šiehtadusa evaluerema bohtosat ja rabas gulahallan dáiddárorganisašuvnnaiguin šaddá dien barggu vuođđun. Sámediggi áigu láhčit dili dasa ahte sámi dáiddárorganisašuvnnat sáhttet leat aktiiva bealálažžan sámi kulturpolitihkas. ¶
Eará rámmaeavttut sámi dáiddáriidda Gávdnojit máŋga deaŧalaš vuođu sámi dáiddáriid rámmaeavttuide. Earret eará infrastruktuvra maid sámi ásahusat dahket, našuvnnalaš eiseválddiid oppalaš kulturpolitihkka, báikkálaš ja guovlulaš eiseválddiid kulturpolitihkka, eará ruđalaš doarjjaortnegat kultuvrii, ovttasbargovejolašvuođat eará dáiddáriiguin ja eará ásahusaiguin ja kulturealáhusa ovdáneapmi. Dat gieđahallojuvvojit daid eará áŋgiruššansurggiid vuolde. ¶
Mihttomearit ja strategiijat ¶
Váldomihttomearri: Hábmet, doaimmahit, gaskkustit ja vásihit girjás ja máŋggabealat sámi dáidda- ja kulturovdanbuktimiid ¶
Oassemihttomearit: Sámi dáiddáriin leat buorit ja einnostahtti rámmaeavttut iežaset bargui Gievrras ja aktiiva sámi dáiddárorganisašuvnnat ¶
Strategiijat: Buoret mihttomearre- ja boađusstivrejupmi sámi dáidaga ja kultuvrra ohcanvuđot doarjagiidda Nannet dálá áiggi sámi dáidda- ja kulturdoaimmaid Gáhttet, doaimmahit ja gaskkustit árbevirolaš dáidda- ja kulturvugiid Sámedikki kulturpolitihkas áimmahuššat sámi mánáid ja nuoraid ja gielalaš girjáivuođa Ovdánahttit Sámedikki ja Sámi dáiddárráđi ovttasbargošiehtadusa (dáiddáršiehtadusa) Háhkat guovlulaš ja riikkaidgaskasaš ovttasbargoarenaid sámi ja eará dáiddáriidda Dáiddáršiehtadusa bokte addit Sámi dáiddárráđđái vejolašvuođa váldit stuorit ovddasvástádusa sámi dáidaga ja kultuvrra ovddideamis Oččodit áigái guovlulaš ja riikkaidgaskasaš ovttasbargoarenaid sámi ja eará dáiddáriidda Politihkkahábmen lagas gulahallama bokte dáidda- ja kultursurggiiguin Oččodit áigái arenaid, fierpmádagaid ja ovttasbargoprošeavttaid mat dagahit ahte sámi dáidda ja kultuvra eambbo fállojuvvo ja vuvdojuvvo riikkaidgaskasaš márkaniin ¶
3 Sámi kulturásahusat sámi kultuvrra gaskkusteami ja muosáheami arenan ¶
2008:s ovddidii sámediggeráđđi ásahusdieđáhusa. Dieđáhusas boahtá ovdan ahte sámediggeráđi mihttomearri ásahusaid ovddidemiin lea nannet ja ovdánahttit sámi ásahusaid guovddáš servodatsurggiin sámi demokratiija, máhtolašvuođa ja kapasitehta vuođđun, ja ávkin sámi servodahkii. Sámediggi lea dieđáhusas dovddahan iežas čielga áigumuša leat guovddážis láhčime dili sámi ásahusaid ovdánahttimii. ¶
Dán áŋgiruššansuorggi olis áigu Sámediggi viidáseappot fievrredit iežas ásahuspolitihka. ¶
Hástalusat ¶
Sámediggi lea maŋemus jagiid geavahan olu návccaid ásahusdieđáhusa čuovvoleapmái. Mii leat atnán fuola ásahusaid huksemis ja organiseremis. Ollu ásahusat leat ođđasis organiserejuvvon, sámi kulturviesuid viessoláigoruhtadeami ortnet lea dál ásahuvvon, máŋga huksenproseassa leat joatkašuvvan ja álggahuvvon ja eambbo kulturásahusat leat boahtán mielde Sámedikki bušehttii. Norut-Álttá (2012) raporta kulturealáhusaid birra sámi guovlluin čájeha ahte almmolaččat ruhtadan sámi kulturásahusain lea lassánan barggaheapmi. ¶
Bargu hukset ja nannet sámi ásahusaid organiserema lea leamaš dárbbašlaš. Dainna bargguin áigut joatkit, nu ahte olahit iežamet mihttomeriid gievrras sámi ásahusaid hárrái. ¶
Ásahuspolitihka viidáset čađaheamis ferte leat čielgaset geahčastat kulturásahusaid doaimma ja fágalaš sisdoalu guvlui, ja dasa movt ásahusaid rolla kultursuorggis galgá leat. Sámediggi ferte čielgaseappot dovddahit makkár doaibmadási mii vuordit ovdamearkka dihte kulturviesuin. Mii fertet čielgasit oažžut ovdan ahte sámi ásahusat leat deaŧalaš bealálaččat ja ovttasbargoguoimmit sámi dáidda- ja kultureallima ovdánahttimis. Sámi ásahusat leat maiddái deaŧalaš infrastruktuvran sámi dáiddáriidda. Dat galget leat arenan gos ođasmahttin, gaskkusteapmi ja ovdáneapmi dáhpáhuvvá, ja gos sámegiella ja sámi kultuvra leat guovddážis. Dat ii mearkkaš ahte ásahusat eai juo leat dakkárat odne. Mii nappo háliidit čielggasmahttit daid sisdoalu ja rolla. ¶
Sámi ásahusat leat maid ohcalan lagat čuovvoleami ja gulahallama Sámedikki bealis, nu ahte min vuordámušat ásahusaide boađáše čielgaseappot ovdan, earret eará doarjjajuolludemiid mihttomearre- ja boađusstivremis, ja nu ahte ásahusat sáhtáše čilget iežaset dárbbuid ja hástalusaid. ¶
Lea ásahusaid iežaset ovddasvástádus doalahit ja ovdánahttit iežaset ásahussan ja háhkat buriid ovttasbargooktavuođaid eará bealálaččaide. Sámedikki ovddasvástádus lea earret eará láhčit dasa dili váikkuhangaskaomiidis bokte, gulahallama bokte ja go ásaha ovttasbargoarenaid. Sámediggi áigu maiddái joatkit dán barggu ráđđehusa guovdu nannen dihte sámi ásahusaid ekonomalaš rámmaeavttuid. ¶
Sámediggi lea eanas ovdamearkkain sámi ásahusaid stuorimus ruhtadeaddji. Stuora oassi Sámedikki bušeahta juolludemiin kultuvrii manná sámi ásahusaid ja organisašuvnnaid doibmii. Iežamet doarjagiid bokte sáhttit mii maiddái bidjat gáibádusaid ásahusaide. Mii fertet čielgaseappot oažžugoahtit ovdan iežamet vuordámušaid dan hárrái masa njuolggodoarjagat sáhttet geavahuvvot. Sámediggi áigu aktiivvalaččabut geavahit ruhtadandoarjaga ovddidit dan eavttu ahte eambbo doaibma addá buoret bušeahttabohtosiid. Nu go boahtá ovdan ásahusdieđáhusas, de ii leat Sámedikkis dainna makkárge sávaldat stivret ásahusaid. ¶
Sámediggi nammada stivralahtuid iešguđetlágan kulturásahusaide. Mii áigut dárkileappot geahčadit movt min stivranammadanrolla sáhtášii ovdánahttojuvvot. Stivračoahkkádus mas lea guoskevaš gelbbolašvuohta heivehuvvon ásahusa rollii ja ulbmilii, lea oassin ásahusa ovddideamis. Oassin ásahusaid gelbbolašvuođahuksemis lea Sámediggi ovdal doallan seminára stivralahtuide geaid mii ieža leat nammadan sámi kulturásahusaide. Mii oaidnit ahte sáhttá maiddái leat dárbbašlaš koordineret eará stivranammadeaddji orgánaiguin vai stivrrain šaddá vejolaš olahit mihttomeari unnimusat 40-60 % sohkabealovddasteami hárrái. ¶
Sámi ásahusat leat deaŧalaš infrastruktuvran sámi dáiddáriidda. Sámi dáidda ja dáiddadoaimmaheapmi lea máŋgga láhkái sámi ásahusaid vuođđun. Teáhterat ja festiválat leat dat ásahusat gos diet boahtá čielgasepmosit ovdan. Boahttevaš sámi dáiddamusea šaddá hui deaŧalaš sámi dálá áiggi dáidaga gaskkusteamis. Boahttevaš sámi dáiddamusea lea deaŧalaš fágalaš, gaskkustan-, diehtojuohkin- ja koordinerejeaddji orgána máŋgga sámi dáiddárii ja dáiddaduojárii. Dutkan- ja dáiddárviessu Lásságámmi lea iežas guosseorruide inspirašuvdnan ain joatkit ja ovdánit fágalaččat. Sámediggi áigu bargat dan ovdii ahte sámi ásahusaid ja sámi dáiddáriid gaskka šaddá ain lagat ovttasbargu. ¶
Sámi ásahusat lea maiddái deaŧalaččat barggaheami ja bargosajiid dáfus. Dat addet allagelbbolašvuođabargosajiid smávva sámi báikegottiide. Dás lea maiddái dásseárvobealli danne go ollu nissonolbmot barget dáin ásahusain, mii sáhttá leat mielde doalaheame sin báikkis ja eastadeame eretfárreme. Norut Álttá raporta kulturealáhusa birra sámi guovlluin čájeha ahte bargiid lohku sámi giella- ja kulturguovddážiin lea mearkkašahtti láhkái lássanan. ¶
Mihttomearit ja strategiijat ¶
Váldomihttomearri: Sámi kulturásahusat leat deaŧalaččat sámi dáidaga ja kultuvrra ovdánahttimis ¶
Oassemihttomearit: Fágalaččat nanu sámi kulturásahusat Sámi ásahusat leat resursan sámi dáiddáriidda ja kulturdoaimmaheddjiide Sámi ásahusain lea buorre ovttasbargu gaskaneaset Sámi ásahusat addet kulturbargosajiid sámi servodagaide Sámi ásahusat leat sámi dáidaga ja kultuvrra deaŧalaš gaskkusteaddjit ¶
Strategiijat: Bargat dan ovdii ahte sámi ásahusaide leat buorit rámmaeavttut nu ahte sáhttet leat mielde ovdánahttime ja gaskkusteame sámi dáidda- ja kultureallima  Čielgasit ovdanbuktit iežamet vuordámušaid sámi ásahusaid ovddasvástádusa hárrái sámi dáidaga ja kultuvrra ovdánahttimis Dárkileappot čuovvolit ja gulahallat ásahusaiguin stivrraid nammademiid ja doarjagiid bokte  Bargat ain buoret ásahusaid gaskasaš ovttasbarggu ja buoret fágalaš ovddasvástádusjuogu ovdii  Bargat ain buoridit ovttasbarggu sámi dáiddáriid ja sámi kulturásahusaid gaskka Bargat viidáseappot hukset bajás ja ođđasis organiseret sámi kulturásahusaid ¶
4 Árvoháhkan ja ovdáneapmi kulturealáhusain ¶
Kulturealáhusa ovddideapmi lea buori muddui seamma go buoridit sámi dáiddáriid rámmaeavttuid. Kulturealáhussuorggi otná dovdomearkkat leat ollu smávva bealálaččat mat leat čiekŋudan iežaset dáidda- ja kulturalbmanahttimiidda. Dán suorggis lea árvoháhkan vuosttažettiin ekonomalaš árvvut. ¶
Dát áŋgiruššansuorgi lea vuosttažettiin dat movt Sámediggi sáhttá bargat dan ovdii ahte eambbo dáiddárat sáhtáše birgenlági oažžut dáidaga bokte. ¶
Hástalusat ¶
Kulturealáhussuorgi doaimmahuvvo garra idealismma bokte ja dábálaččat almmá ámmátlaš jođiheami haga. Ollu bealálaččain leat eará barggut lassin dahje lotnolasat eará ealáhusaiguin. Bealálaččat atnet dábálaččat iežaset dáiddárin dahje kulturdoaimmaheaddjin – eai ge ealáhusdoallin. Hástalusat mat čuožžilit go kultuvra galgá deaivvadit ealáhusdoahpagiin, leat oktasaččat dán suorggis miehtá riikka. ¶
Sámi kulturbuktagiid kvalitehta lea dábálaččat hui buorre ja das lea stuora ealáhuspotensiála našuvnnalaččat ja riikkaidgaskasaččat. Hástalussan lea nannet sámi kulturealáhusa bealálaččaid, nu ahte sis livččii iešluohttámuš ja máhttu mii nagodivččii doalvut sin buktagiid máilbmái. ¶
Dat mii earuha sámi kulturealáhusa bealálaččaid dáčča dakkáriin, lea erenoamážit sin oktavuohta sámi kulturárbái. Máŋga sámi kulturbealálačča hálddašit ja gaskkustit sámi servodaga árbejuvvon kulturárvvuid. Dat dahká ahte sámi kulturbealálaččain lea guovttegeardán vuordámuš čadnojuvvon sin bargui. Sii eai galgga dušše dáiddalašvuođa áimmahuššat, muhto maiddái guoddit persovnnalaš ovddasvástádusa kulturárbbi ovddas. Dasa lassin boahtá gažaldat gii galgá dinet sámi kultuvrra vuođul. Ja galgá go sáhttit vuovdit buotlágan sámi kultuvrra? Ságas lea ávkki oažžut sámi kultuvrras almmá billiskeahttá sámi kultuvrra. Hástalussan buohkaide geat barget sámi kulturealáhusas lea áimmahuššat ehtalaš beali ealáhusovddideamis. ¶
Dasa lassin lea davvi guovllu bealálaččaide hástalussan ahte sin márkanguovlu lea oalle báikkálaš, ja ahte stuora márkaniidda lea nu guhkki. Liikká lea deaŧalaš geahččat kulturealáhusa stuorit oktavuođas go dušše ovttaskas bealálaččaid sierra. Sii leat dávjá oasit stuorit árvogollosis, gos čađaheaddjit dárbbašit guđet guimmiideaset iežaset buktagiid ovdandivvumis ja gaskkusteamis. Ovttaskas čađaheddjiid gelbbolašvuođa nannen nannešii olles árvogollosa ja sámi kulturealáhusa oppalohkái. ¶
Kultuvra vs. ealáhus Okta dain stuorimus hástalusain čuožžila juo go deaivvada kulturealáhusdoahpagiin. Kulturpolitihkka lea vuođustuvvon dasa ahte kultuvrras lea iešárvu ja dasa leat ollu vuordámušat čadnojuvvon: nannet sámi gullevašvuođa ja identitehta, ovddidit ealli báikkálaš servodagaid ja áimmahuššat min kulturárbbi leat dušše muhtin ovdamearkkat. Ealáhuspolitihkka lea árvoháhkan, ja das leat máŋggat mihttomearit ja váikkuhangaskaoamit mat galget nannet doaimmaid ekonomalaš potensiála. Kultuvra ja ealáhus nappo eai álo huma ovtta giela, ja sáhttet čuožžilit hástalusat go moalkás kultureallin galgá geahččalit iežas heivehit gáržžes ealáhusipmárdussii mii lea hutkojuvvon áibbas eará surggiid váste. Lea maiddái deaŧalaš dovddastit ahte eai buot kulturdoaimmaheaddjit dáhto dahje galgga heivehuvvot ealáhusdoahpaga vuollái. Vai sáhttit hukset nanu kulturealáhusa, de lea vuosttaš hástalus oažžut kulturdoaimmaheddjiid dovdat iežaset gullat ealáhusdoahpaga vuollái. Ealáhusoktavuođas eai leat ceavzilis ja bistevaš bargosajit dušše almmolaš doarjagiid duohken. ¶
Gelbbolašvuohta Dáidda- ja kulturdoaimmaheaddjit leat árbevirolaččat bidjan návccaideaset dasa masa leat čeahpimusat, namalassii iežaset buktagii. Nie ferte ain leat, nanu kultureallin lea bures lihkostuvvan kulturealáhusáŋgiruššama deaŧaleamos vuođđu. Liikká lea hástalussan olles árvogollosii, ja ovttaskas kulturdoaimmaheddjiide alcceseaset, ahte oallugiin lea beare unnán gelbbolašvuohta doaimma ealáhusbeliide. Dás oaivvilduvvo buot gávpedoaimma ovddideami rájes merkantiila ja ekonomalaš gelbbolašvuhtii, márkanipmárdus, buvttaovddideapmi, márkanstrategiijat jna. Muhtin sámi kulturdoaimmaheaddjit fertejit álgit álggu rájes iešluohttámuša nannemiin ja váldit oahpu fitnodatásaheamis, ja earáide lea doarvái oahppat strategiijaovdáneami oaidnin dihte iežaset doaimma potensiála. Váldohástalussan šaddá oažžut kulturdoaimmaheddjiid oaidnit iežaset deaŧalaš ealáhusbealálažžan. ¶
Dáidda ja kultuvra lea kompleaksa ja allaárvosaš iežas jurddašanvuogi bokte. Hoigat kultuvrra ovdánahttinprográmmaide mat leat oaivvilduvvon ealáhuseallimii, sáhttá dahkat ahte dat buorit kreatiiva proseassat mannet duššái. Riska lea dalle ahte báhcet buorit fitnodatplánat, muhto heittot buktagat. Bures lihkostuvvan kulturealáhusáŋgiruššama huksemis lea kultuvrra iešárvvu ipmirdeapmi ja dohkkeheapmi hui deaŧalaš. ¶
Sámi kulturealáhus ja kulturvuđot ealáhus lea beare unnán dutkojuvvon. Dutkan dán suorggis attášii midjiide ávkkálaš dieđuid áiggis goas diet leat deaŧalaš áŋgiruššansuorggit riikkadásis ja oassin dain ođđa ealáhusgeainnuin dáppe davvin. ¶
Unna kulturealáhussuorggážis gos ollu bealálaččat dárbbašit guđet guimmiideaset lea hástalussan ahte eai gávdno ásahuvvon fierpmádagat ja ovttasbarggut. Sámi dáiddárorganisašuvnnaid ja kulturásahusaid ásahan gelbbolašvuođabirrasiin sáhttit datte viežžat ollu vásihusaid. ¶
Mihttomearit ja strategiijat ¶
Váldomihttomearri: Ceavzilis bargosajit sámi dáidda- ja kulturvuđot ealáhusas ¶
Oassemihttomearit: Eambbo ruhtajorru ja gánnáheapmi kulturealáhusa doaimmaheddjide Eambbo bargosajit sámi dáidda- ja kulturvuđot ealáhusa olis Kulturealáhus mas jáhkehahttivuohta ja duohta kultuvra lea guovddážis Kulturealáhus huksejuvvon gelbbolašvuođa ala ¶
Strategiijat: Ovddidit gánnáheami kulturealáhussuorggis Lasihit profešunaliserema sámi kulturealáhusas  Lágidit gávnnadansajiid ja fierpmádagaid kulturealáhusdoaimmaheddjiide Vuolggahit eambbo dutkama sámi kulturealáhusa hárrái Ovttasbarggus ráđđehusain ja guovlulaš bealálaččaiguin bargat hukset kulturealáhusa oktan ođđa ealáhusgeaidnun sámiide ¶
Ekonomalaš ja hálddahuslaš váikkuhusat ¶
Dieđáhusa čuovvoleapmi boahtá dahkkojuvvot jahkásaš bušeahtaid bokte mas doaimmat vuoruhuvvojit iešguđet mihttomeriid vuolde. Sámediggeráđđi áigu árvvoštallat ráhkadit sierra doaibmaplána dieđáhusa čuovvoleapmin. Dieđáhusas lea guhkesáiggi perspektiiva, ja lea lunddolaš ođđasis geahčadit dieđáhusa golmma njealji jagi geahčen, árvvoštallan dihte lea go Sámedigge olahan daid mihttomeriid maid lea bidjan dieđáhusas. ¶
Kulturkapihtal lea stuorimus kapihtal Sámedikki bušeahtas, gos leat ollu njuolggo ja ohcanvuđot doarjjaortnegat. Stuora oassi min hálddahuslaš resurssain manná hálddašit dáid ortnegiid. Mii leat dieđáhusas čujuhan dárbbašlažžan ahte ásahuvvojit eambbo geatnegahtti dialogakanálat nu mo konsultašuvdnašiehtadus ja ovttasbargošiehtadusat, ovddidan dihte sámi dáidaga ja kultuvrra eará almmolaš eiseválddiid guovdu. Mii leat maid oaidnán ahte lea dárbbašlaš čielggasmahttit gulahallama sámi ásahusaiguin ja sámi dáiddárorganisašuvnnaiguin. ¶
Buori gulahallama bokte guovddáš eiseválddiiguin vuordá Sámediggi ahte ekonomalaš rámmat sámi dáidda- ja kulturovddideapmái lasihuvvojit sakka. Sámi servodat ii leat ožžon oasi seamma ovddideamis dáidda- ja kultursuorggis Kulturloktema doarjagiid ja eará almmolaš doarjagiid bokte go servodat muđui, ja dál vurdojuvvo ahte sámi kultuvra oažžu dan loktema mii lea dárbbašlaš vai olahit ovdáneami ja doaibmanmuni suorggis. Sámediggi vuordá maiddái ahte guovlulaš ja báikkálaš eiseválddit váldet iežaset ovddasvástádusa sámi dáidaga ja kultuvrra ovddideami hárrái. ¶
Dieđáhusa čuovvoleapmi eaktuda ekonomalaš ja hálddahuslaš resurssaid. Ásahusdieđáhusa čuovvoleapmi ja boahttevaš čilgehus sámi museaid birra ferte maiddái váldojuvvot mielde ekonomalaš ja hálddahuslaš váikkuhusaid ollislaš dárbbuid logahallamii kultursuorggis. Dárbbašuvvojit eambbo bargit, ja stuorit ekonomalaš juolludeamit sáhttit olahit mihttomeriid dán dieđáhusas daid áigemeriid sisa mat leat jurddašuvvon. ¶
Girjjálašvuohta ¶
Bååstede – tilbakeføring av samisk kulturarv (2012). Norsk Folkemuseum, Sámediggi ja Kulturhistorjjálaš musea. ¶
ON` julggaštus álgoálbmogiid vuoigatvuođaid birra (2007) ¶
ON` riikkaidgaskasaš soahpamuš siviila ja politihkalaš vuoigatvuođaid birra (1966) ¶
ON` soahpamuš mánáid vuoigatvuođaid birra (Mánáidkonvenšuvdna) 1989. ¶
Vuođđoláhka (1814). Justiisa- ja gearggusvuođadepartemeanta. ¶
Hansen, Hanna H. (2009): Fra stereotypi til parabol – en fortelling om samisk samtidskunst. I Gierdu – Bevegelser i samisk kunstverden. SKINN - samorganisasjonen for kunstformidling i Nord-Norge ja RiddoDuottarMuseat (SKINN – dáiddagaskkusteami ovttastahtti organisašuvdna Davvi-Norggas ja RiddoDuottarMuseat). ¶
ILO-konvenšuvdna nr. 169 (ILO 169) álgoálbmogiid ja čearddalaš álbmogiid birra iešheanalaš stáhtain. ¶
Kulturláhka (2007). Kulturdepartemeanta. ¶
Norsk kulturbarometer 2008. Statistihkalaš guovddášdoaimmahat. ¶
Norgga kulturráđđi. Strategi 2011–2014. ¶
Sámedikki bušeahtta (2012). Sámediggi. ¶
Sámedikki bušeahtta (2013). Sámediggi. ¶
Sámediggedieđáhus ealáhusovddideami birra (2011). Sámediggi. ¶
Sámediggiráđi dieđáhus sámi ásahusaid birra (2008). Sámediggi. ¶
Sámediggeráđi politihkalaš álginjulggáštus. Sámedikki eanetloguráđi politihkalaš vuođđu 20092013. Sámediggi. ¶
Láhka Sámedikki ja eará sámi riektediliid birra (Sámeláhka) (1987). Ođasmahttin-, hálddašan- ja girkodepartemeanta. ¶
Sámi logut muitalit 3. Kommenterejuvvon sámi statistihkka 2010. Sámi allaskuvla ja Norden. ¶
Sámi logut muitalit 4. Kommenterejuvvon sámi statistihkka 2011. Sámi allaskuvla ja Norden. ¶
St. dieđ. nr. 28 (2007-2008) Samepolitikken. ¶
UNESCO-konvenšuvdna vuoiŋŋalaš kulturárbbi suodjaleami birra (2003). ¶
Ealáhus- ja kulturlávdegotti árvalus ¶
Álggahus ¶
Sámedikki ealáhus - ja kulturlávdegoddi lea meannudan dieđáhusa dáidaga ja kultuvrra birra. ¶
Mearkkašumit ¶
Norgga sámiid riikasearvvi (NSR) lahtut Geir Tommy Pedersen, Gunn Britt Retter, Mathis Nilsen Eira, Randi A. Skum, Johttisámiid listtu lahttu Per A. Bæhr, Nordkalottfolket lahttut Toril Bakken Kåven ja Ovddádusbellodaga lahttu Aud Martinsen ovddidit čuovvovaš mearkkašumi: ¶
Sámediggedieđáhusa sámi dáidaga ja kultuvrra birra barggu oktavuođas lea evttohuvvon 4 vuoruhansuorggi, gos okta dáin lea kulturealáhusaid árvoháhkama ja ovdáneami birra. Seammás go lávdegoddi lei meannudeamen ášši, de bijai sámediggeráđđi ovdán mearriduvvon kulturealáhusa doaibmaplána. Doaibmaplánas čujuhuvvo, ahte vuođđun plánii lea dieđáhus sámi dáidaga ja kultuvrra birra, mii galgá meannuduvvot geassemánu dievasčoahkkimis, geahča ášši 23/13. Sámediggeráđđi ii sáhte mo ge láhkai leat ovddabeale dievasčoahkkin meannudeami, mii guoská sámediggedieđáhusaide. Dát ii leat dakkár vuogi mielde mo áššit galget meannuduvvot Sámedikkis. Dákkár bargovugiin váldá sámediggeráđđi eret vejolašvuođa dievasčoahkkimis buktit mearkkašumiid áššiide mat gusket sámi dáidagii ja kultuvrii. ¶
Dát lea čielga mearka sámi álbmogii, ahte ii leat ulbmilaš geavahit demokráhtalaš váikkuhangaskaoami ovddidit oainnuid, go jo sámediggeráđđi mearrida doaibmaplánaid mat eai leat vuođđuduvvon sámediggedievasčoahkkimis. ¶
Dasa lassin eat oainne faktavuođu dieđáhusas lea doarvái, nu ahte sáhtašii veardidit makkár dárbbut leat álggahit iešguđege doaibmabijuid nannen dihte sámi dáidaga ja kultuvrra. ¶
Dán vuođul dáhttu dát mielláhtut ahte dieđáhus sámi dáidaga ja kultuvrra birra meannuduvvo ođđasis sámediggeráđis. ¶
Norgga sámiid riikasearvvi (NSR) lahtut Geir Tommy Pedersen, Randi A. Skum, Mathis Nilsen Eira, Gunn Britt Retter ja Johttisámiid listtu lahttu Per A. Bæhr ovddidit čuovvovaš mearkkašumi: ¶
Dát mielláhtuid mielas lea kultursuorgi okta Sámedikki deaŧaleamos politihkkasurggiin. Kultuvra lea jurdagat, árvvut ja norpmat mat servodagas leat oktasaččat ja maid mii háliidit gaskkustit boahtte bulvii. Dát mielláhtut háliida nannet, áimmahuššat ja ovddidit sihke ođđaáiggi ja árbevirolaš sámi kulturmáhtu. Dát mielláhtut háliida movttiidahttit sámi kultureallima ovdáneami dakko bokte ahte eanedit sámi kulturbargosajiid. Ealli ja nana sámi báikegottit ja árbevirolaš ealáhusat ja eallinvuogit leat deaŧalaččat vuođđun sámi kultuvrra buvttadeapmái. ¶
Dát mielláhtuid mielas lea buorre go Sámediggeráđđi viimmat lea ovddidan dieđáhusa sámi dáidaga ja kultuvrra birra. ¶
Álggos áigu Sámediggi cuiggodit man unohas dat lea ahte Sámediggi muhtun sajiin dieđáhusa vállje geavahit dakkár dadjanvugiid mat sáhttet bidjat cakkiid Sámedikki ja dáidda- ja kulturdoaimmaheddjiid. Čuoggás Hástalusat otná kulturpolitihkas jearrá Sámediggeráđđi mo Diggi galgá buori láhkai hálddašit Sámedikki kulturruđaid seammás go Diggi máŋga eará oktavuođain lea sámi dáidda- ja kulturprošeavttaid áidna ruhtadangáldun. Sámedikki oaivila vuođul dat addá áibbas boasttu signálaid ahte jerrojuvvo mo Sámediggi “galgá sáhttit bidjat eavttuid gáibádusaide” kulturbargiid ektui almmá dan ahte dakkár gáibádusat leat ovddiduvvon dán suorgái. Dakkár dadjanvugiid ii sáhte ii ge berre Sámediggi geavahit olbmuid ektui mat buori muddui oaffaruššet ollu sin áiggi kultuvrra bálvaleapmái, eanaš eaktodáhtolaš dásis. Seamma láhkai oasis Diehtovuođđu, Sámedikki ja sámi dáiddárorganisašuvnnaid ovttasbargošiehtadusa evalueren ja áŋgiruššansuorggis 2 mas Sámediggeráđis lea dat sávaldat ahte “árvvoštallat addá go ekonomalaš doarjja sávvojuvvon ávkki ja lea go sámi dáidda ovdánan rievttes guvlui” . Sámediggi vuosttalda garrasit ahte Sámediggi álbmotválljen orgánan man ge láhkai háliida stivret kultuvrra “rievttes guvlui” . ¶
Áŋgiruššansuorggit Dieđáhusas ovddiduvvojit njeallje áŋgiruššansuorggi: ¶
Čielgaset ovddasvástádus sámi kultuvrra hárrái ¶
Buoret rámmaeavttut sámi dáiddáriidda Sámi kulturásahusat guovddážin sámi kultuvrra gaskkusteapmái ja muosáheapmái Árvoháhkan ja ovdáneapmi kulturealáhusain ¶
Áŋgiruššansuorggis 1 Čielgaset ovddasvástádus sámi kultuvrra hárrái áigu Sámediggi čielgasit dovddahit doarjaga Sámediggeráđi ákkasteapmái ahte váilot duohta prosedyrat ja proseassat gaskal ráđđehusa ja Sámedikki kultursuorggis. Dát mielláhtut áigu dán oktavuođas čujuhit dasa ahte leat stuorra hástalusat sihke infrastruktuvrralaš dásis ja bargiid dáfus, ovdalgo sáhttá dadjat ahte sámi dáidda- ja kultureallin lea sávahahtti dásis. Dán vuođul orru Sámediggái imaš go Sámediggeráđđi orru dovddaheamen duhtavašvuođa dainna go ráđđehus 2013 stáhtabušeahtas lea dieđihan áigumuša áŋgiruššat sámi gielan ja kultuvrrain 50 miljon ruvnnuin 5 jagi badjel. Go árvvoštallá hukset earret eará Beaivváža, min nationála teáhtera, ja eará kulturviesuid, de orru leamen čielggas ahte ráđđehusa ambišuvdnadássi dán suorggis lea menddo vuollin. ¶
Nu mo namuhuvvon bajábealde, de vuosttalda Sámediggi garrasit daid dadjanvugiid ahte nannet kultuvrra “rievttes guvlui” nu mo dat dađibahábut maiddái boahtá ovdan áŋgiruššansuorggis 2. Dakkár dadjanvuogit go daid geahččá dan ektui ahte Sámediggeráđđi dieđáhusas áigu čađahit árjjaleappo politihka min dáiddáriid ektui, sáhttá bohciidahttit boasttu áddejumiid ja lea ge mielddisbuktán ahte sámi dáiddárat leat čájehan vuostehága maŋŋágo dieđáhus biddjojuvvui ovdan. ¶
Sámediggi lea ovdal meannudan guokte dieđáhusa dáidda- ja kultursuorggis (2001, 2005). Dát dieđáhusat leat bidjan vuođu earret eará dáiddáršiehtadussii gaskal Sámedikki ja sámi dáiddárorganisašuvnnaid mat ásahuvvojedje 2004:s. Ortnet evaluerejuvvui 2012:s ja ođđa váldošiehtadus galgá šiehtadallojuvvot ja boahtit fápmui 2014 rájes. Evalueremis boahtá ovdan ahte šiehtadus orru doaibmamin seailluheaddjin ii ge atte olus vejolašvuođa dynamihkkii beliid gaskkas. Sámediggeráđđi čujuha dasa ahte šiehtadus várra lea ráddjen sámi dáiddárorganisašuvnna gulahallama Sámedikkiin ja maiddái sin vejolašvuođa oažžut ovdan sin dárbbuid. Sámediggi áigu maŋŋá gulahallama organisašuvnnaiguin árvvoštallat sierra fágaráđi ásaheami dán suorggi várás. ¶
Sámediggeráđđi ovddida sierra áŋgiruššansuorggi mas geahččaluvvo fievrridit viidáseappot dan ásahuspolitihka mii ovddiduvvui 2008 ásahusdieđáhusas. Sámediggi lea máŋgga oktavuođas ovddidan kritihkalaš mearkkašumiid dasa mo Sámediggi orru áigumin stivret sámi ásahusaid. Politihka ulbmil lea muitalit gosa mii áigut, ja mo mii galgat beassat dohko. Sámedikki ásahusovddideami ulbmil ferte leat guovttebeallásaš. Ferte ollašuhttit Sámedikki dárbbu čorgatvuhtii organisašuvdnamálliid ja stivraovddastusaid ektui, ja einnostanvejolašvuođa bušeahttameannudeamis. Uhcimusat seamma deaŧalaš lea ahte Sámediggi árvvoštallá mo ásahusat galget nannejuvvot vai sáhttá fuolahit sihke dálá ja boahtteáiggi dárbbuid – ja mo Sámediggi galgá váikkuhit dasa rámmaeavttuid ovddideami ja politihkalaš barggus bokte. Dasa lassin ferte Sámediggi mearridit guđe ođđa ásahusaide lea dárbu sámi servodaga ovddideapmái. Dakkár strategiija boahtteáiggi várás ii sáhte ovddiduvvot almmá árjjalaš oassálastima haga siviila sámi servodaga bealis. ¶
Dát mielláhtut oaivvildit ahte dat bienasta bitnii stivrejupmi mii orru leamen Sámediggeráđi áigumuš ovttaskas ásahusaid ektui, ii leat buorre. Earret eará lea ráđi áigumuš ahte dušše guokte organisašuvdnamálle leat sávahahttit Dikki bealis. Sámi ásahusat lea ovddiduvvon ja organiserejuvvon dan árvvoštallama vuođul mii orru leamen govttoleamos báikkálaš dilálašvuođaid vuođul daid ulbmiliid vuođul mat leat biddjojuvvon báikkálaččat servodaga ovdáneapmái. Sámediggi dovddaha, vuostálasvuođas Sámediggeráđiin, ahte lea luohttámuš sámi organisašuvnnaid ja ovttaskas olbmuid dáhttui ja návccaide ieža sáhttit ovddidit iežaset ásahusaid. Sámediggi ii sáhte doarjut Sámediggeráđi ásahuspolitihka nu mo dat doaimmahuvvo dál. ¶
Dát mielláhtut dovddaha doarjaga Sámediggeráđi áŋgiruššamii árvoháhkamiin ja ovdánemiin kulturealáhusain nu mo boahtá ovdan áŋgiruššansuorggis 4. Lea deaŧalaš ahte Sámediggi váikkuha dasa ahte kulturdoaimmaheaddjit ja dáiddárat sáhttet eallit sin bargguin dán suorggis. Dattetge lea Sámedikki mielas dárbu čujuhit dan ahte ii leat riekta go Sámediggeráđđi hástalussan čuoččuha ahte ii leat mihkkege organiserejuvvon fierpmádat ja ovttasbargu dán suorggis. Norgga Sámiid Riikkasearvi lea oasálaš INTERREG prošeavttas Indigee - Indigenous Entrepreneurship. Prosjektet, mii lea nuoraid várás, fállá ođđaálggahuvvon fitnodagaide ja ealáhusdoaimmaheddjiide vejolašvuođa ovddidit iežaset plánaid main áigumuš lea ásahit bargosajiid ja doaimma, dávjá kultuvrra vuođul. Sámediggi áigu viidáseappot fievrridit doaibmabiju ja árjjalaččat doarju eanet dakkár vuođđudemiid. ¶
Nordkalottfolket lahttu Toril Bakken Kåven, ovddidii čuovvovaš mearkkašumi: ¶
Dát mielláhttu mearkkaša ahte dieđáhusas ii leat dáidda- ja kultursuorggis listejuvvon; bargiidlohku, ekonomalaš mearkkašupmi, buvttadeami sturrodat, ja mo buvttadeapmi ja kulturovdanbuktimat juohkásit geográfalaččat riikkas. Baicce válljejit čalmmustahttit maid, ja lea go Sámediggi ieš gii addá ekonomalaš ja eará veahki. Dát ii válddahala dáidda- ja kultursuorggi, ja dagaha hui váttisin mearridit mat dat leat rivttes strategiijat boahtteáigái. Nappo eat dieđe guđe guvlui sámi dáidda ja kultuvra lea mannamin. Oppa áiggi čujuhuvvo dás olggobealde raporttaide mat válddahit stáhtusa. Lea šállošahtti, go sámi álbmot ánssáša oažžut govda ja oanehis visogova das mii lea dán deaŧalaš fágasuorggi sisdoallu ja mo dat lea organiserejuvvon. Danne mis ii leat ge dat deaŧaleamos fáktavuođđu politihkkahábmemii. ¶
Dát mielláhttu gávnnaha maiddái ahte dieđáhusas eai namuhuvvo sámi kultuvrra deaŧalaš bealit, muhto guđđet sámi kulturdoaimmaheddjiide ieža dovddahit ja ovddidit maid sii háliidit. Dat lea áddehahtti,  ja maiddái riekta go ii galgga bidjat rájáid iešguđet dáidda- ja kulturovdanbuktimiidda – muhto ii leat riekta ahte Sámediggi galgá leat mielde doarjumin buot lágan dáidda- ja kulturovdanbuktiimiid. Baicce daddjojuvvon dieđáhusas ahte eai háliit digaštallat dan mii dat sámi dáidda lea. Dát mielláhttu oaivvilda ahte Sámedikki ovddimus ulbmil berre leat váikkuhit ahte sámi dáidda- ja kulturovdanbuktin ceavzá, nannejuvvo ja viidáseappot ovddiduvvo boahtteáigái. Muhto, jus dat ii seammás earuhuvvo eará oarjemáilmmi kultuvrras, de ii leat šat veara dan seailluhit. Sámedikkis lea eará rolla go Norgga stáhtas, mii váikkuha dáidda- ja kulturovdanbuktimii eanet oppalaš vuođus. Jus ii háliit defineret mii dat sámi dáidda- ja kulturovdanbuktin lea, de sáhttá Sámediggi adnojuvvot liiggálaš ásahussan ja bargu dáidagiin ja kultuvrrain sáhttá sirdojuvvot eará almmolaš ásahusaide. Dat livččii hui unohas Sámedikki bargui. ¶
Lea maid válljejuvvon dakkár bajimus mihttomearri mii dadjá ealli ja girjás sámi dáidda- ja kultureallin mas lea buorre kvalitehta ja mii lea olámuttus buohkaide, dainna erenoamáš čalmmustemiin ahte dán vuoru háliiduvvo eanet deaddu kvalitehtii. Kvalitehta sáhttá defineret máŋgga láhkai: sihke teknihkalaš kvalitehta ja vásihuvvon kvalitehta. Ii teknihkalaš kvalitehta birra ii ge vásihuvvon kvalitehta birra leat vejolaš dadjat maidege nu guhká go ii háliit defineret mii dat deattuhuvvo sámi dáidagis ja kultuvrras. Kvalitehtadoaba šadde de juoga maid olmmoš navdá iežas persovnnalaš referánssaid vuođul. ¶
Dieđáhus ii gieđahala dan mii galggašii leat sámi dáidaga ja kultuvrra geađgejuolgin. Nordkalottfolket oaivvildit ahte dat lea hui deaŧalaš vai alla kvalitehta mihttomearri šattašii nana geađgejuolgin. Sáhttá ovdamearkka dihtii dadjat ahte dat sámi dáidda- ja kulturovdanbuktin mii ruhtaduvvo, galgá speadjalastit sámi vieruid, árbedieđu, geográfalaš čatnaseami ja buolvvaid doaimmaid davviriikkain mihtilmas luonddulagašvuođa, čatnaseami lundui ealáhusaid, luonddulagaš eallivugiid ja ávkkástallanvieruid  eallinoainnu, máilmmiáddejumi ja sámi máilmmi vuoiŋŋalašvuođa, sihke ođđaáiggi ja árbevirolaš oskunvugiid bokte sápmelaččaid ođđaáiggi dáiddaovdanbuktima ja sámi dáidaga ja kultuvrra ovddideami boahtteáigái sámi álbmoga oassin ođđaáiggi servodagas, ođđaáiggi ovdanbuktimiiguin ja ođđaáiggi eallinvugiin ¶
Dáinna vuolggasajiin de sáhttá álggahit duohta digaštallamiid dan birra guđe dáidda- ja kulturovdanbuktimiid Sámediggi galgá doarjut ekonomiijain, buoret rámmaeavttuiguin ja eará váikkuhangaskaomiiguin. ¶
Ovddádusbellodaga lahttu Aud Martinsen ovddidii čuovvovaš mearkkašumi: ¶
Dát mielláhttu bidjá stuorra jearaldaga dán dieđáhussii. Ráđđi dadjá ahte Sámediggi galgá leat deháleamos premissadahkki sámi dáidaga ja kultuvrra ovdáneapmái. Seammás dadjá ráđđi ahte sii eai dieđe mii sámi dáidda ja kultuvra lea, geat leat doaimmaheaddjit, dahje mo galgá defineret sámi dáidaga ja kultuvrra! ¶
Ráđđi čujuha dieđáhusas sihke dutkái Thomsas Kintelii ja dáiddadiehttái Hanne Hansenii, geat goappašagat guorahallaba mo galgá defineret sámi dáidaga ja kultuvrra. ¶
Dát mielláhttu jearrá mo sáhttá ráđđi oaivvildit ahte Sámediggi galgá leat premissadahkki sámi dáidagii ja kultuvrii, go ráđđi ieš ii sáhtte defineret mii dát lea, ja go dieđáhus čielgasit dadjá ahte dán ságastallama ii áiggo váldit! ¶
Dát mielláhttu oaivvilda ahte almmolašvuohta ii galgga seaguhit iežat dáidagii ja kultuvrii, ja ahte kultureallin ovdána buoremusat go ii leat čadnon almmolašvuhtii ja almmolaš doarjjaortnegiidda. ¶
Lea liikká almmolašvuođa bargu veahkehit seailluhit sámi árbevieruid ja kultuvrra, muhto dát dahkko buoremusat árbevirolaš álbmotválljejuvvon orgánaiguin, gielddastivrraiguin, fylkkadikkiiguin ja stuorradikkis. ¶
Lávdegotti ráva ¶
Sámediggi doarju muđui Sámediggeráđi mearrádusárvalusa. ¶
Evttohus 1, áirras Geir Tommy Pedersen, NSRa sámediggejoavku, Johttisápmelaččaid listu, Olgešbellodat ja Ovddádusbellodat ¶
Sámedikki dieđáhusbarggus sámi dáidaga ja kultuvrra birra evttohuvvojit 4 vuoruhansuorggi, main okta lea árvoháhkan ja ovdáneapmi kulturealáhusain. Oktanaga lávdegotti meannudemiin, geigii Sámediggeráđđi doaibmaplána kulturealáhusaid birra mii lea juo mearriduvvon. Doaibmaplánas čujuhuvvo ahte plána vuođđu lea dieđáhus sámi dáidaga ja kultuvrra birra mii galgá áššin geassemánu dievasčoahkkimis, gč. ášši 23/13. Sámediggeráđii ii sáhte mohttege ovdalgihtii einnostit bohtosiid dievasčoahkkima meannudeamis ovtta sámediggedieđáhusas. Dát ii čuovo áššmeannudeami Sámedikkis. Dákkár bargovuogi mielde hilgu Sámediggeráđđi dievasčoahkkima vejolašvuođa buktit cealkámušaid áššiide mat gusket sámi dáidagii ja kultuvrii.  Dasa lassin eai leat min mielas faktavuođut dieđáhusas doarvái buorit ahte sáhttá veardádallat makkár dárbbut leat vai sáhttá bidjat johtui iešguđet lágan doaibmabijuid mat nannejit sámi dáidaga ja kultuvrra. Dáinna ákkain bivdá Sámediggi ahte dieđáhus sámi dáidaga ja kltuvrra birra meannuduvvo ođđasit Sámediggeráđis. ¶
III  Jienasteapmi ¶
39 áirasis ledje 34 čoahkis. Jienasteapmi dahkkojuvvui čuovvovaš vuogi mielde: ¶
Evttohus 1 hilgojuvvui 18 jienain. 16 jienastedje beali. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Inga-Lill Sundset áššejođiheaddji    Geir Tommy Pedersen Inga-Lill Sundset   Mariann Wollmann Magga  Aud Marthinsen čoahkkinortnegii  Geir Tommy Pedersen   Marianne Balto čoahkkinortnegii    Geir Tommy Pedersen ¶
čoahkkinortnegii   Marianne Balto   Aud Marthinsen Inga- Lill Sundset  Aud Marthinsen ¶
4 Mathis Nilsen Eira Inga- Lill Sundset  Mathis Nilsen Eira   Randi A. Skum Inga- Lill Sundset  Heidi P Greiner Haaker   Per A. Bæhr Gunn - Britt Retter  Vibeke Larsen   Mariann Wollmann Magga  10  Geir Tommy Pedersen Inga- Lill Sundset   Ann-Mari Thomassen   Ragnhild Melleby Aslaksen  Geir Tommy Pedersen   Inga- Lill Sundset áššejođiheaddji ¶
VI  Sámedikki mearrádus ¶
Sámediggi lea digaštallan sámediggedieđáhusa sámi dáidaga ja kultuvrra birra. Dieđahus lea mielde čoahkkingirjjis. ¶
Sámediggedieđáhus sámi dáidaga ja kultuvrra birra ¶
Álggahus ¶
Dán dieđáhusa bokte ovddida Sámediggi láidesteaddji politihka sámi dáidaga ja kultuvrra birra, mii galgá čielggadit prinsihpalaš gažaldagaid sámi dáidaga ja kultuvrra ovdáneamis servodatsuorgin. Dat galgá maiddái leat čujuheaddjin Sámedikki boahttevaš kulturpolitihkas. ¶
Sámediggi lea ovdal gieđahallan guokte dieđáhusa dáidda- ja kultursuorggis (2001, 2005).  Dasa lassin lea mis ásahusdieđáhus mii ain lea min ásahuspolitihka vuođđun. Kultuvra lea suorgi man Sámediggi vuoruha. Danne lea dárbbašlaš ovddidit ođđa dáidda- ja kulturdieđáhusa. ¶
Sámedikki kulturpolitihka váldomihttomearri lea dássážii leamaš ealli ja girjás sámi dáidda- ja kultureallin. Dát mihttomearri čájeha ahte Sámediggi áigu váldit ollislaš ovddasvástádusa sámi dáidda- ja kultureallimis. Dien kulturpolitihkalaš áigumuša vuođđun leat oppalaš ja bajitdási láidestusat das ahte mánát ja nuorat  ja gielalaš girjáivuohta galget vuoruhuvvot, seammás go galgá leat sadji dáiddalaš friddjavuhtii. ¶
Dán dieđáhusa bokte áigu Sámediggi viiddidit mihttomeari dainna lágiin ahte eambbo deattuhit kvalitehta ja ahte sámi dáidda ja kultuvra galgá lea olámuttos buohkaide. Min ođđa bajimus mihttomeari sámi dáidaga ja kultuvrra dáfus lea: ¶
Ealli ja girjás sámi dáidda ja kultureallin mas lea buorre kvalitehta ja mii lea olámuttos buohkaide. ¶
Olahan dihte dán mihttomeari, de leat mii válljen njeallje áŋgiruššansuorggi. Dáid leat válljen daid hástalusaid vuođul mat mis lea kulturpolitihkas. Dieđáhusa áŋgiruššansuorggit leat: ¶
Čielgaset ovddasvástádus sámi kultuvrra hárrái ¶
Buoret rámmaeavttut sámi dáiddáriidda  Sámi kulturásahusat guovddážin   sámi kultuvrra gaskkusteapmái ja muosáheapmái  Árvoháhkan ja ovdáneapmi kulturealáhusain ¶
Sámediggi galgá leat deaŧaleamos eavttuidbiddji sámi dáidaga ja kultuvrra ovddideapmái. Vai oažžut áigái aktiiva ja ovddideaddji kulturpolitihka, de dárbbašit mii buorebut čielggadit Sámedikki ja eará almmolaš bealálaččaid ovddasvástádusa ja rolla sámi dáidaga ja kultuvrra hárrái. Vuosttaš áŋgiruššansuorgi fátmmasta danne Sámedikki ovttasdoaimma eará almmolaš eiseválddiiguin kulturpolitihka dáfus. ¶
Dáinna dieđáhusain áigu Sámediggi fuolahišgoahtit eambbo aktiiva politihka sámi dáiddáriid guovdu. Min ovddasvástádus sámi dáidaga ovdánahttimis lea fuolahit dáiddáriidda buriid ja einnostahtti eavttuid sin doibmii. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanvejolašvuohta mii mis lea gulahallama, oktavuođa ja ovttasbarggu bokte eará almmolaš eiseválddiiguin. Nubbi áŋgiruššansuorgi lea ge danne Sámedikki politihkka sámi dáiddáriid guovdu. ¶
Dál lea vihtta jagi áigi dan rájes go Sámediggeráđđi ovddidii ásahusdieđáhusa. Sámediggeráđđi lea dieđáhusas dovddahan čielga áigumuša leahkit guovddáš lágideaddji sámi ásahusovdáneamis. Dán viđa jagis leat mii ollen guhkás sámi ásahusaid huksemis ja ođđasisorganiseremis. Iskkadeamit čájehit earret eará ahte bargosajiid lohku sámi ásahusain lea lassánan. Dáinna dieđáhusain áigut mii giddet fuomášumi sámi kulturásahusaid doibmii ja sisdollui, sihke infrastruktuvran sámi dáidda- ja kulturdoaibmamii ja deaŧalaš bealálažžan sámi dáidaga ja kultuvrra ovddideapmái. Maiddái dákko leat min deaŧaleamos reaidun ekonomalaš váikkuhangaskaoamit ja min gulahallan, oktavuohta ja ovttasbargu eará almmolaš eiseválddiiguin ja ásahusaiguin iežaineaset. Goalmmát áŋgiruššansuorgi sisttisdoallá dan movt Sámedikki ásahuspolitihkka galgá jotkojuvvot. Go  dieđáhusas namuhit sámi ásahusaid, de oaivvildit dainna maiddái sámi festiválaid. ¶
Sámedikki dieđáhusas ealáhusovddideami birra (2011) lei kulturealáhus okta áŋgiruššansuorgi. Áibbas mearrideaddji eaktun kulturealáhusaid dáfus lea ahte mis lea ealli ja nanu sámi kultureallin. Seammás lea kulturealáhusa ovdáneapmi daid rámmaeavttuid duohken mat láhččojuvvojit sámi dáiddáriidda. Sámi ásahusat eai leat kulturealáhus, muhto dat addet bargosajiid mat leat kultuvrra ala vuođđuduvvon. Dát dieđáhus lea lasáhus ealáhusdieđáhussii kulturealáhusaid dáfus go geahčada ealáhusbeliid dáidda- ja kultursuorggis. Njealját áŋgiruššansuorgi lea danne sámi kulturealáhusa ovddideapmi. ¶
Nu go eará dieđáhusbarggus, de lea okta dieđáhusa ulbmiliin  čielggadit Sámedikki politihka dán suorggis. Mii áigut čielggadit doahpagiid, čielggasmahttit Sámedikki ovddasvástádusa ja sajádaga fágasuorggis ja háhkat buoret diehtovuođu fágasuorggis. ¶
Dieđáhus lea guovtti oasis. Vuosttaš oassi válddaha Sámedikki kulturpolitihka stáhtusa, makkár eavttuid mielde mii bargat, mii Sámedikki dáidda- ja kultursuorgi lea ja makkár máhttovuođđu mis lea iežamet hálddus. Nuppi oasis ságaškuššat ovdáneami ja guhkesáiggi mihttomeriid, strategiijaid ja áŋgiruššansurggiid boahttevaš sámi kulturpolitihkas. ¶
Doahpagat ja ráddjejumit ¶
Sámi dáidda ja kultuvra lea viiddis áššesuorgi. Servodatdieđalašvuođas definerejuvvo kultuvra leat dat árvvut, dábit, kodat ja symbolat maid olbmot oamastit ja fievrredit viidáseappot buolvvas bulvii. Du kultuvra muitala nappo juoidá dan birra gii don leat, gos don boađát ja masa jáhkát, ja dat lea juoga mii dus lea ovttas earáiguin. Dán kulturmearkkašupmái čujuhuvvo dávjá go hupmat sámi kultuvrra birra juonin man vuođul mii galgat bargat. Digaštallan servodatdieđalaš kulturdoahpaga vuođul lea deaŧalaš debáhtta mii fátmmasta buot Sámedikki bargosurggiid. Mii hupmat vuođđoealáhusaid birra mat leat deaŧalaš kulturguoddit, mánáidgárddiid mat leat huksejuvvon sámegiela ja kultuvrra ala ja sámegiela birra, mat leat min kultuvrra vuođđun. Dien digaštallama eat váldde dán dieđáhusas. ¶
Dán dieđáhusas lea kultuvra okta máŋgga servodatsuorggis. Sámi dáidda ja kultuvra lea okta min kultuvrra vuođđogeđggiin. Dát fátmmasta sihke dáiddalaš ovdanbuktimiid ja ásahusaid ja organisašuvnnaid, mat iešguđet láhkái albmanahttet diekkár kultuvrralaš beliid. Dáiddalaš albmanahttimat leat ovdamearkka dihte lávdedáidda, girjjálašvuohta, juoigan, musihkka, dánsa, filbma ja dáidda, ja ásahusat ja organisašuvnnat fas leat kulturviesut, museat, festiválat ja valáštallan. Diekkár dáiddalaš albmanahttimat ja ovdanbuktimat gohčoduvvojit dáiddan dán dieđáhusas. Dáidagis lea iešárvu. Dáidda addá midjiide muosáhusaid ja dovdama, ja dat vuolggaha suokkardallamiid,  illudahttá min ja  provosere min. Dáidda lea maiddái oassin sihke ásahusaid sisdoalus ja kulturealáhusa vuođđun. ¶
Dávjá digaštallojuvvo mii lea sámi dáidda. Lea go sámi dáidda čadnojuvvon sámi čearddalašvuhtii, gillii dahje sisdollui? Lea go sámi filbma jus dat lea ráhkaduvvon sámi guovllus,  go dáčča muđui lea dan čállán ja rešisseren? Lea go sámi girji go sámi girječálli lea dan čállán sámegillii, muhto ii leat sámi sisdoallu? ¶
Thomas Kintel (2009) jearrá lea go obage ulbmillaš ráddjet “máilmmi” “sámi dáidaga” ja “sámi dáiddáriid” vuođul, mii dahká sámi dáiddamáilmmi erenoamážin? Sáhttá go “sámi dáidaga” defineret ulbmilin, mii galgá  nannet, seailluhit ja ovddidit sámi servodaga? Gávdno go dán áigásaš sierranas sámi dáidda? ¶
Dáiddadiehtti Hanna H. Hansen (2009) čuoččuha ahte “sámi dáidda sáhttá leat vaikko mii, muhto ii sáhte leat vaikko mii sámi dáidda” . Lea mearrideaddji,  gii bidjá eavttuid. Sámi dáiddadoahpagat adnojuvvojit máŋgga láhkái, ja sisdoallu rievddada dan mielde gii daid váldá atnui. Sámi dáidda gehččojuvvo dávjá etnologalaš čalmmiiguin ja otná dáiddateoriija oktavuođas biddjojuvvo dat dávjá olggobeallái dáidaga definišuvnna. Dát dagaha hástalusaid sámi dáiddáriidda, sihke naššuvnnalaččat ja riikkaidgaskasaččat. Dán dieđáhusas eat guoskkat dieid digaštallamiid. ¶
Maid doaba kvalitehta sisttisdoallá, lea maiddái digaštallan masa ii gávdno čielga vástádus. Digaštallojuvvot galgá álo mii buorre kvalitehta lea. Oaivilat, árvvut, norpmat ja máhttu váikkuhit kvalitehtadigaštallama. Dat rievdá áiggi mielde, dat rievdá šáŋŋeriid mielde ja dat lea dávjá čadnojuvvon servodaga definišuvdnafápmui. Dieđáhusas leat mii geavahan dán doahpaga fáhten dihte kvalitehta dáiddalaš ámmátčehppodaga hárrái. Sámediggi áigu lágidit dilálašvuođa sámi dáidda- ja kulturfálaldagaide, maid fágalaččat gelbbolaš doaimmaheaddjit čađahit. ¶
Eará stuora ja deaŧalaš digaštallan guoská árbevirolaš dáiddaovdanbuktimiid geavaheapmái ja boasttugeavaheapmái, ja man guhkás sáhttá geavaheapmi fanahuvvot ovdal go dagaha kultuvrra ovdii. Ovdamearkan dása leat gii sáhttá juoigat, gii sáhttá goarrut árbevirolaš gávtti ja gii sáhttá gávtti geavahit. Sámi kultuvrralaš ovdanbuktimat sáhttet maiddái geavahuvvot boastut mátkkoštanealáhusain, gos vuvdet ja boastut geavahit sámi-lágan- buktagiid. ¶
Álgoálbmogiid vuoigatvuođat immateriála kulturárbái, árbevirolaš máhttui ja árbevirolaš kulturovdanbuktimiidda leat vuosttažettiin suodjaluvvon álbmotrievtti bokte. Maŋemus áiggiid leat álbmotrievttis leamaš guovddážis digaštallamat das makkár vuoigatvuođat álbmogiin leat iežaset erenoamáš kultuvrii. Dát digaštallamat leat leamaš erenoamážit álgoálbmogiid gaskkas. Ollu iešguđet ONorgánat leat čalmmustahttán vuoigatvuođaid iežas kulturárbái, árbevirolaš máhttui ja árbevirolaš kulturovdanbuktimiidda. Dat lea deaŧalaš ja prinsihpalaš digaštallan mii dáhpáhuvvá iešguđetlágan riikkaidgaskasaš forumiin. Diet digaštallan ja áššečuolmmat leat beare viidát ahte sáhttet gieđahallojuvvot dán dieđáhusas. ¶
Kultuvrra doarjumis lea stuora mearkkašupmi maiddái eará servodatmihttomeriide, nugo báikegottiid ovdáneapmái, integreremii ja siskkildeapmái, dearvvašvuhtii, oahppamii ja hutkkálašvuhtii. Dieđáhusas eai áiggo digaštallat kultuvrra mearkkašumi iešguđet servodatmihttomeriide, muhto guoskkahit dan gokko orru leame lunddolaš. ¶
Dieđáhus bissu bajit dásis. Danne eat guoskkat ovttaskas dáiddavugiid eat ge ovttaskas ásahusaid. Jahkásaš vuoruheamit ja doaimmat, dieđáhusa mihttomeriid ja strategiijaid vuođul, bohtet ovdan Sámedikki bušeahtas. Muhtin oktavuođain lea dárbbašlaš čielggadit ja prošeavttaid čađahit. Bohtosiid olaheapmi boahtá ovdan Sámedikki jahkedieđáhusas. ¶
Museaid ja girjerádjosiid birra almmuhuvvojit sierra dieđáhusat. Danne eat gieđahala daid erenoamážit dán dieđáhusas. Dieđáhus ii fátmmas lágádusaid ge, ii ge oskku- ja girkoáššiid. ¶
Sámediggedieđáhus sámi dáidaga ja kultuvra birra lea boađus Sámedikki siskkáldas proseassas ja proseassain maidda sámi servodat lea searvan. ¶
Sámediggeráđis leat leamaš máŋga gulahallančoahkkima gos olggobeali berošteaddjit leat buktán oaiviliid. Berošteaddjit leat maid sáhttán sáddet oaiviliid dieđáhussii e-poastta bokte. Sámi festiválat leat doallan seminára gosa Sámediggi lei bovdejuvvon, ja gos oaččuimet relevánta oaiviliid dieđáhusbargui. Sámedikki dáiddárkonferánsa dollojuvvui vuosttaš geardde čakčamánus 2012. Oaivilat mat leat boahtán čoahkkimiid, e-poasttaid ja dáiddárkonferánssa bokte dahket deaŧalaš oasi dieđáhusa diehtovuođus. ¶
Sámedikki nuoraidpolitihkalaš lávdegoddi (SNPL) lea maid addán oaiviliid dieđáhussii. Iežaset cealkámušas deattuhit sii ahte lea deaŧalaš ahte sámi mánáide ja nuoraide lágiduvvojit máŋggabealat kulturfálaldagat. Dat lea deaŧalaš buori bajásšaddamii ja dat addá movtta maŋŋel eallimis bargat sámi kultuvrrain ja dáidagiin ja bargat daid ovddas. Sámi valáštallama olis besset nuorat gávnnadit ja čoahkkanit riikkarájiid rastá.  SNLP deattuha maiddái iežas cealkámušas ahte kultuvra sáhttá leat bargosajiid ja fitnodatdoaimma vuođđun. ¶
Sámediggeráđđi lea diŋgon guokte raportta ja ovtta evaluerema mat dahket oasi dán dieđáhusbarggu diehtovuođus. Dat leat Norut-Álttá raporta ( “Kulturealáhusat sámi guovlluin – bargosajit ja fitnodatvuogádat” (Norgga kulturindeaksa 2012 – Bohtosat sámi guovllus) ja  Norut Álttá evalueren das mo Sámedikki ja sámi dáiddárorganisašuvnnaid ovttasbargošiehtadus (dáiddáršiehtadus) lea doaibman. ¶
Sámedikki kulturpolitihka stáhtus ¶
Rámmat ¶
Sámi kultuvrra árvovuođđu ¶
Sámedikki bargu sámi servodagaid nannemis ja ovddideamis lea huksejuvvon sámi vuođđoárvvuid ala. Sámi árvvuiguin oaivvildit mii dán oktavuođas guottuid ja áddejumiid mat leat min vuoruhemiid ja válljejumiid vuođđun, ja mat sáhttet ipmirduvvot leat oktasaččat sámi servodagain. Vaikko mii muhtin árvvuid geassit ovdan erenoamáš sámi árvun, de dat ii mearkkaš ahte dat eai gávdnoše eará servodagain maid. Seamma árvvut gávdnojit máŋgga eará álbmogis maid, muhto sáhttet deattuhuvvot iešguđet ládje. ¶
Ealli ja girjás sámi dáidda- ja kultureallin ii leat dušše mihttun sámepolitihkas, muhto leat maiddái deaŧalaš árvun. Dáidda ja kultuvra leat inspirašuvnna, guorahallama, máhtolašvuođa ja muosáhusa gáldun buot ahkásaččaide. Girjás kulturfálaldat sámi mánáide ja nuoraide lea deaŧalaš buori bajásšaddamis, ja dat movttiidahttá bargat sámi dáidagiin ja kultuvrrain maŋŋil eallimis ja bargat daid ovddidemiin. Sámi vuorrasat leat resursaolbmot buotlágan kulturdoaimmain ja erenoamážit árbevirolaš dáidda- ja kulturalbmanahttimis. ¶
Girjás sámi kultureallin doalaha bajás ealli báikkálaš servodagaid dan bokte go duddjo doaimmaid, gullevašvuođa, loaktima ja identitehta. Vuoigatvuohta bisuhit, doaimmahit, vásihit ja ovddidit min sámi dáidda- ja kultureallima lea árvu mii lea dán dieđáhusa vuođđun. ¶
Sámedikki váldomihttomeriid gaskkas lea ahte servodat galgá leat huksejuvvon dásseárvosašvuođa ala ja ahte buot olbmuin galget leat ovttalágan vejolašvuođat beroškeahttá kultuvrralaš ja sosiála duogážis. Iešguđet sámi servodagat dahket oktiibuot girjás Sámi, gos leat máŋggalágan ealáhusat, árbevierut, kultuvrrat ja gielat. Lea min árvvuid dovdomearka ahte diet girjáivuohta boahtá oidnosii sámi dáidda- ja kultureallima bokte. ¶
Ovttadássásašvuohta ja dásseárvu lea Sámedikki doaimma ja barggu vuođđun. Sámediggi galgá lágidit dilálašvuođaid dasa ahte sihke nissonat ja dievddut, nuorat ja boarrásat galget leat ovttadássásaš bealálaččat sámi servodagain. Sámi dáidda ja kultuvra leat deaŧalaš veahkkin dasa. Kultuvra lea eallinkvalitehta, ja mii diehtit ahte  nissonolbmot geavahit eanemus kulturfálaldagaid (Norgga kulturbaromehter 2008). Sámi kulturásahusat addet dasa lassin allagelbbolašvuođabargosajiid smávva sámi báikkálaš servodagain. Sámediggái lea deaŧalaš ahte sámi álbmogis galget leat seammalágan vejolašvuođat searvat kulturfálaldagaide go álbmogis muđui. Ovttadássásaš fálaldat, ovdánahttojuvvon sámiid iežaset eavttuid mielde, lea bajitdási kulturpolitihkalaš mihttomearri. ¶
Sámedikki politihkalaš stivrendokumeanttat ¶
Sámediggeráđi politihkalaš álginjulggáštus áigodahkii 2009-2013 Sámediggeráđi politihkalaš álginjulggaštus lea Sámedikki doaimma vuođđu válgaáigodagas. Signálat mat leat addojuvvon álginjulggaštusas, leat heivehuvvon Sámedikki bušehttii dán áigodagas, maiddái kultursuorggis. ¶
Sámedikki bušeahtta Sámedikki bušeahtta lea min deaŧaleamos stivrendokumeanta. Das boahtá ovdan mo Sámediggi galgá geavahit iežas ekonomalaš ja hálddahuslaš resurssaid guoskevaš bušeahttajagis. Bušeahtas mearrida Sámediggi maiddái mihttomeriid, strategiijaid ja vuoruhemiid fágasurggiin. Juolludeamit kultuvrii bohtet Kulturdepartemeanttas. Sámedikkis eai leat duohta šiehtadallamat ráđđehusain ovdal go stáhtabušeahtta ovddiduvvo. Dát ráddje dávjá Sámedikki vejolašvuođaid ovddidit politihka kultursuorggis. Sámedikki bušeahtta čujuha movt váikkuhangaskaoamit galget geavahuvvot kultuvrra ovddideapmái ja lea deaŧalaš reaidu kulturovddideami doarjagiid hálddašeapmái. Dainna lágiin lea bušeahtta sihke politihkalaš stivrendokumeanta ja reaidu doarjjaortnegiid hálddašeamis. Dáiddáršiehtadus Sámediggi ja sámi dáiddárorganisašuvnnat, maid Sámi dáiddárráđđi ovddasta, dahke 2004:s ovttasbargošiehtadusa. Šiehtadusas leat guokte oasi, váldošiehtadus ja dáiddáršiehtadus. ¶
Sámi dáiddárráđđi šiehtadallá viđa iešguđet sámi dáiddarorganisašuvnna ovddas, ja doaibmá Sámi dáiddárfoandda, Sámi girječálliid searvvi, Sámi teáhtersearvvi, Sámi komponisttaid searvvi ja Juigiid searvvi ovddasteaddjin. Organisašuvnnain leat oktiibuot sullii 260 miellahtu Norggas, Ruoŧas, Suomas ja Ruoššas. ¶
Váldošiehtadusa ulbmilin lea ásahit njuolggadusaid, ovddasvástádusa ja geatnegasvuođaid Sámedikki ja sámi dáiddáriid šiehtadallamiidda sámi dáiddáršiehtadusa birra. Bealálaččat nannejit ahte lea deaŧalaš áimmahuššat ja ain čađahit máŋga doaibmabiju maid ulbmil lea ovddidit boahttevaš dáidda- ja kulturpolitihka. Bealálaččat nannejit maiddái ahte lea dárbbašlaš ahte dilálašvuođat lágiduvvojit dasa ahte sáhttet hábmet ja gaskkustit sámi girjjálašvuođa, musihkka, dánssa ja teáhtera, filmma ja govvideaddji dáidaga ja dáiddaduoji, ja ahte leat stuora vejolašvuođat atnit kultuvrra vuođđun sámi servodaga ovddideapmái. Dat guoská juohke diŋgii, árbevieruid rájes filmma, mátkkoštanealáhusa, designa ja kulturbuvttadeami rádjái. Ovttasbargošiehtadus galgá maiddái fátmmastit dáidda- ja kulturpolitihka mánáid ja nuoraid várás. ¶
Dáiddáršiehtadusas boahtá ovdan ahte bealálaččat leat soahpan ahte galget čađahuvvot jahkásaš šiehtadallamat sámi dáiddáršiehtadusa hárrái. Bušeahttajagis 2006 ja dan rájes leaba Sámediggi ja Sámi dáiddárráđđi čađahan jahkásaš šiehtadallamiid dáiddáršiehtadusa sisdoalu ja ekonomalaš rámmaid hárrái. 2012 dáiddáršiehtadusa rámma lea  6 295 000 kr. Dat sisttisdoallá doaibmadoarjagiid dáiddárorganisašuvnnaide ja Sámi dáiddárráđđái, dáiddárstipeanddaid, ruđa govvadáidagiid ja dáiddadujiid oastimii, sámi čáppagirjjálašvuođa oastimii, musihkkii ja luohtái ja juolludemiid čájáhusbuhtadussii, fágakonsuleanttaide ja dáiddárfondii. ¶
Dáiddáršiehtadus lea evaluerejuvvon 2012:s. Maŋŋelis dán dieđáhusas lea eambbo evaluerema sisdoalu birra. ¶
Bealálaččat leat soahpan ahte ođđa dáiddáršiehtadus galgá leat fámus 01.01.2014 rájes. ¶
Konsultašuvdnasoahpamuš Soahpamuš stáhta eiseválddiid ja Sámedikki konsultašuvnnaid čađaheami ja vuogi birra dohkkehuvvui Sámedikkis 2005:s ja nannejuvvui gonagaslaš resolušuvnna bokte 2006:s. Álgoálbmogin lea sámiin vuoigatvuohta guldaluvvot áššiin main sáhttá leat njuolga guoskevašvuohta sidjiide.  Konsultašuvdnasoahpamuša ulbmil lea olahit ovttamielalašvuođa stáhta eiseválddiid ja Sámedikki gaskka go jurdda lea ásahit lágaid dahje doaimmaid mat sáhttet váikkuhit sámi beroštumiide. Sámedikkis lea maiddái vejolašvuohta ieš ovddidit áššiid. ¶
Konsultašuvdnasoahpamuš ii atte Sámediggái vetovuoigatvuođa áššiin mat váikkuhit sámi beroštumiide. Leat ain stáhta eiseválddit ja Stuoradiggi mat dahket formála mearrádusaid. Ortnet addá datte Sámediggái váikkuhanválddi ja vejolašvuođa oaiviliid ovddidit, mii lea ge soahpamuša ulbmil. Jus Sámediggi ja stáhta eiseválddit eai leat ovttaoaivilis, de boahtá dat ovdan go áššit gieđahallojuvvojit ráđđehusas ja stuoradikkis. ¶
Stáhtalaš eiseválddiin lea geatnegasvuohta maiddái konsulteret sámi báikkálaš servodagaid ja/dahje sámi beroštumiid áššiin mat konkrehta, erenoamážit ja njuolga gusket daidda. Stáhta galgá ovttastahttit diekkár konsultašuvnnaid daid konsultašuvnnaiguin mat sis leat Sámedikkiin. ¶
Vaikko konsultašuvdnasoahpamuš čielggasmahttá gulahallama vuogi ja njuolggadusaid, de lea stáhta geatnegasvuohta konsulteret nannejuvvon ILO-soahpamušas nr. 169 álgoálbmogiid ja čearddalaš álbmogiid birra iešheanalaš stáhtain, ON` 1966` julggaštusas siviila ja politihkalaš vuoigatvuođaid birra  ja ON` 2007  julggaštusas álgoálbmogiid vuoigatvuođaid birra. ¶
Ovttasbargu ¶
Ovttasbargu guovlulaš ja báikkálaš eiseválddiiguin Sámediggi lea dahkan ovttasbargošiehtadusaid sámi guovllu fylkkagielddaiguin. Šiehtadusaid bajimus ulbmil lea nannet ja čalmmustahttit sámi kultuvrra, giela ja servodateallima. Ovttasbargošiehtadusat geatnegahttet goappašagaid gulahallat ja ovttasbargat earret eará kultuvrra, valáštallama, ásahusaid ja museaid hárrái. Ovttasbargošiehtadusaid olis leat mii čađahan máŋga buori prošeavtta ja doaimma. Saemien Sijte huksen, doaibmadoarjja NuorajTV:ii, ovttasbargu Riddu Riđđu ja Davviálbmogiid guovddáža hárrái, leat dušše moadde dain ollu buriid ovdamearkkain. Ovttasbargošiehtadusat galget dál ođasmahttojuvvot vai doaibma boahtá eambbo guovddážii. Soahpamuš Finnmárkku fylkkagielddain lea easkka ođasmahttojuvvon. Soahpamušas lea bajit, strategalaš oassi ja jahkásaš doaibmaplána. Soahpamuša bajit mihttomeari ulbmil lea váikkuhit positiiva ovdáneami Finnmárkkus, erenoamážit sámegiela, kultuvrra ja earáhuseallima ja muđui servodateallima dáfus. ¶
Dađistaga eanebut válljejit fárret eret árbevirolaš sámi ássanguovlluin stuorit čoahkkebáikkiide ja gávpogiidda. Sámediggi dáhttu danne nannet barggu gávpotsuohkaniin, ja doarju aktiivvalaččat iešguđetlágan kulturdoaimmaid, festiválaid, sámi viesuid ja nu ain. Seammás rahppojuvvo vejolašvuohta juolludit doarjagiid ealáhusovddidandoaimmaide gávpogiin. Seammás lasihuvvo áŋgiruššan sámi mánáidgárddiid ja sámi oahpahusa dáfus gávpogiin. ¶
Mii leat dál ovttasbargošiehtadusaid bokte formalisereme ovttasbarggu gávpotsuohkaniiguin gos orrot ollu sámit. Mihttomearrin lea čalmmustahttit sámi álbmoga diein gávpotsuohkaniin, ja sihkkarastit sin vuoigatvuođaid geavahit sámegiela, doaimmahit kultuvrra ja oažžut oahpahusa. Sámediggi lea bures boahtán johtui ovttasbargošiehtadusain Romssa suohkaniin, ja mii leat sáhkalaga Troanddimiin ja Osloin ovttasbargošiehtadusaid ja eará ovttasbargoprošeavttaid birra. ¶
Eará ovttasbargu Sámedikkis leat áigges áigái čoahkkimat politihkalaš dásis Sámi girkoráđiin gos áigeguovdilis áššit leat leamaš ovdan.  Dasa lassin leaba Sámediggi ja Sámi girkoráđđi dahkan ovttasbargošiehtadusa mii mielddisbuktá ahte bealit galget jahkásaččat doallat čoahkkimiid hálddahuslaš dásis. Ulbmil čoahkkimiin lea goabbat guoibmáseaskka addit dieđuid áššiin mat gusket goappašagaide. Áigeguovdilis áššit sáhttet leat sámi girkoeallin ja girkolaš álgoálbmotovttasbargu, ja servodatdilálašvuohta ja olmmošvuoigatvuođadilálašvuođat sámiid ja álgoálbmogiid guovdu. ¶
Davvi-Norgga kultursoahpamuš lea Finnmárkku, Romssa ja Nordlándda fylkkagielddaid soahpamuš. Ulbmil soahpamušain lea joatkit ja viidáseappot ovdánahttit kulturovttasbarggu Davvi-Norggas. Dálá kultursoahpamuš gusto áigodahkii 2010-2013, ja fátmmasta višuvnna, mihttomeriid ja strategiijaid DavviNorgga kulturovttasbarggus. Šiehtadus ođasmahttojuvvo automáhtalaččat juohke njealját jagi dan oktavuođas go fylkkaplánat ođasmahttojuvvojit. Davvi-Norgga kulturovttasbargu galgá šiehtadusáigodagas 2010-2013 erenoamážit deattuhit golbma suorggi: ámmátdási musihka, filmma ja visuála dáidaga, ja riikkaidgaskasaš ovttasbarggu mas erenoamážit Davviguovllut ja Barentsguovlu deattuhuvvojit. ¶
Lea ásahuvvon sierra riikkaoasseráđđi kultuvrra váste, nannen dihte kulturovttasbarggu. Riikkaoasseráđđi lea politihkalaš ráđđi, mii lagas ovttasbarggus dáidda- ja kultursurggiin galgá bargat Kulturlága (2007) ulbmila ovddas “viidát ovddidit ja lágidit dilálašvuođaid buotlágan kulturdoaimmaide, nu ahte buohkain galgá leat vejolašvuohta searvat kulturdoaimmaide ja vásihit girjás kulturfálaldagaid” . Riikkaoasseráđđi áigu, ovtta máŋgga áŋgiruššamis, nannet ovttasbarggu Sámedikkiin ja sámi ásahusaiguin, dás maiddái Sámi dáiddaguovddážiin. Sámedikkis leat vuordámušat dasa ahte dát áŋgiruššan čuovvoluvvo, ja ahte sámi dáidda- ja kulturbealli boahtá eambbo ovddastuvvot soahpamuša boahttevaš ođasteami olis. ¶
Ovttasbargu Statsbyggain (Stáhta huksendoaimmain) lea vuođđuduvvon konsultašuvdnasoahpamuššii sámi kulturviesuid viessoláigoruhtadeami birra. Dat mielddisbuktá ahte Sámediggi sáhttá mearriduvvon konsultašuvdnavuogádagaid vuođul t gohččunreivve bokte addit Statsbyggii barggu, doaimmahit ođđa huksenprošeavttaid. Ovttasbarggu mihttomearrin lea ahte ođđa sámi kulturvisttit sáhttet čađahuvvot Statsbygg prošeaktamodealla ja viessoláigoortnega bokte. ¶
Norgga kulturráđđi addá doarjagiid dáidagii ja kultuvrii miehtá riikka, ovddida ođđa dáidda- ja kulturprošeavttaid, doaimmaha ovddidanbarggu ja lea stáhtii ráđđeaddin kulturáššiin. Kulturráđis leat máŋga hálddašanovddasvástádusa mat vuosttažettiin gullet museadoibmii, arkiivii ja kultursuodjaleapmái, dán vuolde maiddái doaimmat digitála čađahemiid ja bálvalusaid dáfus. Kulturráđis lea sierra dutkan- ja ovdánahttinossodat mii vuolggaha ja čađaha dutkan-, čielggadan- ja evaluerenprošeavttaid, ja bargá dutkangaskkustemiin. Kulturráđis leat máŋggat riikkaidgaskasaš doaimmat, earret eará bargojuvvo EU kulturprográmmain ja EEO kulturlonohallamiin. Fágahálddahusas lea dasa lassin ovddasvástádus oppalaččat čuovvut Kultuvrralaš skuvlaseahka. 2013:s juolluda Norgga kulturráđđi 577 mill. kr Norgga kulturfoandda bokte. Kulturdepartemeanta bidjá láidestusaid jahkásaš juolludanreivve bokte, go celkojuvvo ahte “Norgga kulturráđđi galgá ain bargat dan ovdii ahte ovddidit sámi kultuvrra ja sámi kultuvrralaš girjáivuođa” . ¶
Sámedikkis leat jahkásaččat gulahallančoahkkimat Norgga kulturráđiin gos lonohallat dieđuid áigeguovdilis áššiid birra. Sámediggi ovddida maiddái oainnuid áššiide mat guoskkahit sámi kultursuorggi. Erenoamážit leat guovddážis áššit mat gusket museadoibmii ja kulturárbbiide. Sámediggi oaidná ahte ovttasbargu Norgga kulturráđiin sáhtášii ain ovdánahttojuvvot. Dasa lassin lea kulturráđis gelbbolašvuohta máŋgga fágasuorggis, mii sáhtášii boahtit ávkin sámi dáidda- ja kultureallimii. Sámi ásahusat ja sámi kultureallin ohcá, ja oažžu juolludemiid Norgga kulturráđis. ¶
Rájiidrasttideaddji kulturovttasbargu  Sámi dáidda- ja kultureallimis lea maid rájiidrasttideaddji bealli, go sámit orrot njealji riikkas. Sámedikkis lea sajáiduvvon ovttasbargu Suoma, Ruoŧa ja Norgga sámedikkiiguin Sámi parlamentáralaš ráđi (SPR) bokte. Ráđđi gieđahallá áššiid mat gusket sámiide njealji riikkas dahje sámiide oktan álbmogin. Ruošša beale sámiin lea vuoigatvuohta čuovvut ráđi čoahkkimiid. SPR ovttasbargá earret eará evttohasaid ovddidit davviriikkaid ráđi girjjálašvuođabálkkašupmái. ¶
Norgga sámedikkis leat, daid eará davviriikkaid sámedikkiid ektui, eambbo resurssat, maiddái dáidda- ja kultursuorggis. Danne leat Norgga sámedikkis stuorát vejolašvuođat bargat sámi vuoigatvuođaid ovddas Davviriikkain. Ovttas Suoma ja Ruoŧa sámedikkiiguin lea ge danne deaŧalaš ahte Norgga sámedikkis lea diđolaš rolla áimmahuššat ollessámi álgoálbmotberoštumiid. Norgga sámediggi lea maid váldán ovddasvástádusa sámi kultuvrra ovddas olles Sámis. Dan leat mii dahkan earret eará ovttasbargošiehtadusa bokte Sámi dáiddárráđiin, mas leat miellahtut miehtá Sámi ja iežamet doarjaga bokte Arctic Winter Games lágidemiide, gosa Sápmi sádde oasseváldiid buot sámi guovlluin. ¶
Sámedikkis lea maid ortnet mas sáhttá ohcat doarjaga riikkaidgaskasaš doaimmaide, mat galget leat mielde nanneme álgoálbmogiid kultuvrra ja servodateallima. Earret eará lea Riikkaidgaskasaš sámi filbmaguovddáš ožžon prošeaktadoarjaga dán ortnega bokte. ¶
Interreg lea EU` prográmma ovddidit sosiála ja ekonomalaš integrašuvnna riikkarájiid rastá guovlluid ovttasbarggu bokte. Prográmma ásahuvvui nannen dihte ovttasbarggu ránnjáguovlluid gaskka, maid EU siskkáldas rájit ja ránnjáriikkaid rájiid sirrejit. Sápmi oasseprográmma ulbmil lea nannet sámi kultur- ja ealáhuseallima dan bokte ahte buoridit eavttuid  viidát ja eambbo strukturerejuvvon ealáhusovttasbargui ja deattuhit oktasaš čovdosiid sámi kultuvrra erenoamáš beliid ovddideapmái. ¶
Sámiin lea maid ovttasbargu ja kulturlonohallan eará álgoálbmogiiguin, sihke davviguovlluin ja riikkaidgaskasaččat muđui. Sámediggái lea deaŧalaš ahte bargojuvvo lágidit ođđa, ja nannet ovdalaš arenaid mat doibmet gávnnadanbáikin ja álbmogiidgaskasaš arenan dáiddáriidda, kulturbargiide, nuoraide ja muđui eará olbmuide davviguovlluin. Álgoálbmogiid dáidda ja kultuvra fertejit leat áŋgiruššansuorggit ja fertejit vuoruhuvvot iešguđetlágan prográmmain ja ruhtadanortnegiin, nu go Barentskult ja Norgga-Ruošša kulturovttasbargu. Álgoálbmogat fertejit beassat searvat dásseárvosaš bealálažžan iešguđetlágan ovttasbargoforumaide, ráđiide ja lávdegottiide. ¶
Ráđđehusa davviguovlluid strategiijain leat álbmogiidgaskasaš ovttasbargu ja kultuvra deaŧalaš. 2009:s bođii (Vejolašvuođaid riikkaoassi – Davviguovlluid doaibmaplána). Doaibmaplána sisttisdoallá doaimmaid Davvi-Norgga kultureallimis, doaimmaid mat leat čadnon kulturovttasbargui Ruoššain ja doaimmaid čadnon earret eará riikkaidgaskasaš rádjerasttideaddji kulturovttasbargui. Sáme- ja álgoálbmotkultuvra leat lunddolaš bealit buot golmma dásis. ¶
Norgga-Ruošša ovttasbarggus lea sáme-/álgoálbmotkultuvra okta viđa temásuorggis mat ledje deattuhuvvon kulturovttasbarggu prográmmas Ruoššain, áigodagas 2012-2012. Sámediggi lea ovddidan oainnuid ođđa golmma jagi prográmmii Norgga-Ruošša kultursoahpamuša hárrái. Iežamet cealkámušas leat mii earret eará dorjon dan oainnu ahte mánáid- ja nuoraidkultuvra ja álgoálbmotkultuvra leat deaŧalaš áššit Norgga-Ruošša ovttasbarggus, beroškeahttá prográmmaid ođastemiin. Sámediggi oaivvilda ahte álgoálbmogiid dáidda ja kultuvra ferte deattuhuvvot maiddái boahttevaš prográmmaáigodagas, ja ahte dát eandalii sáhtášii celkojuvvot eambbo konkrehta. Prográmmas 2010-2012 lea dát hábmejuvvon ná: “Álgoálbmogiid dáidaga ja kultuvrra  oktasaš arenat” . Sámediggi oaivvilda maiddái ahte berre boahtit ovdan movt bealálaččat áigot lágidit dilálašvuođaid ovttasbargui álgoálbmotdáidaga ja -kultuvrra hárrái. ¶
Lágat ja soahpamušat ¶
Norgga stáhta lea geatnegahttán iežas lágidit dilálašvuođaid dasa ahte sámit sáhttet sihkkarastit ja ovddidit iežaset giela, kultuvrra ja servodateallima. Dát geatnegasvuođat leat nannejuvvon lágaid ja soahpamušaid bokte. Dat leat vuođđun min gulahallamii naššuvnnalaš, guovlulaš ja báikkálaš eiseválddiiguin ja eará beliiguin geaiguin mis lea ovttasdoaibma. ¶
Vuođđolága § 100a čuodjá: Lea stáhta eiseválddiid geatnegasvuohta  láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima. Dát mearrádus bođii Vuođđoláhkii 1988:s. Dat mearrádus mearkkaša ahte stáhta galgá leat veahkkin ovddideame positiiva ovdáneami earret eará kulturpolitihka bokte. ¶
Sámelága (Láhka Sámedikki ja eará riektedilálašvuođaid birra, 1989) ulbmil lea lágidit dilálašvuođaid dasa ahte sámi álbmotjoavku Norggas sáhttá sihkkarastit ja ovddidit iežas giela, kultuvrra ja servodateallima.  Kulturlága (2007) ulbmil lea čielggasmahttit almmolaš eiseválddiid ovddasvástádusa lágidit dilálašvuođaid ja ovddidit máŋggabealat kulturfálaldagaid, nu ahte buohkain galgá leat vejolašvuohta searvat kulturdoaimmaide ja vásihit girjás kultureallima. 3. §:s daddjo ahte stáhta galgá ovddidit ja lágidit dilálašvuođaid viiddis kulturfálaldagaide miehtá riikka rievttálaš, ekonomalaš, organisatuvrralaš, dieđiheaddji ja eará heivvolaš váikkuhangaskaomiid ja doaimmaid bokte. Stáhta galgá hábmet váikkuhangaskaomiid ja čađahit doaimmaid mat ovddidit ja suodjalit máŋggabealat kulturovdanbuktimiid riikkaidgaskasaš vuoigatvuođaid ja geatnegasvuođaid olis. ON` julggaštus álgoálbmogiid vuoigatvuođaid birra, man ON` váldočoahkkin mearridii 2007:s, mielddisbuktá álgoálbmogiid olmmošvuoigatvuođaid ja vuođđofriddjavuođaid doahttaleami. Julggaštus čielgasit dohkkeha álgoálbmogiid iešmearridanvuoigatvuođa, dás maiddái sámi álbmoga rievtti friddja mearridit iežas ekonomalaš, sosiála ja kultuvrralaš ovdáneami. Dát vuoigatvuohta sisttisdoallá maiddái rievtti friddja mearridit iežas politihkalaš sajádaga. Álgoálbmogiin lea maiddái riekti iežaset kulturárbái ja geavahit ja sirdit máhtu mii lea čadnon historjái, gillii ja máhttovuogádagaide. Dát boahtá čielgasepmosit ovdan álgoálbmotjulggaštusa artihkkaliin 11, 12, 13 ja 31. Álgoálbmogiin lea riekti čalmmustahttit, doaimmahit, ovddidit ja oahppat iežaset kultuvrra ja árbevieruid birra. ILO-soahpamuš nr. 169 (ILO 169) álgoálbmogiid  ja čearddalaš álbmogiid birra iešheanalaš stáhtain guoská maiddái álgoálbmogiid kultuvrii ja álgoálbmogiid ásahusaide. 2. artihkkalis boahtá earret eará ovdan ahte ráđđehusas lea ovddasvástádus ovddidit ovttastuvvon ja systemáhtalaš doaimmaid suodjalan várás álgoálbmogiid vuoigatvuođaid, ja dáhkidit ahte sin integritehta doahttaluvvo. Guoskevaš álgoálbmot galgá searvat dien bargui. Diekkár doaimmaid gaskkas galget leat váikkuhandoaimmat mat duddjojit guoskevaš álbmogiid sosiála, ekonomalaš ja kultuvrralaš vuoigatvuođaid dievas duohtandahkama, doahttalettiin sin sosiála ja kultuvrralaš identitehta, dábiid, árbevieruid ja ásahusaid. 4. artihkkalis nannejuvvo ahte galget čađahuvvot erenoamáš doaimmat sihkkarastit guoskevaš álbmogiid ásahusaid. ILO 169 7. artihkkalis čuovvu ahte maiddái álgoálbmogiin lea riekti mearridit iežaset vuoruhemiid ovdánahttinproseassaide dan muddui go dat earret eará maiddái gusket sin ásahusaide, ja dan muddui go lea vejolaš, gozihit iežaset ekonomalaš, sosiála ja kultuvrralaš ovdáneami. Dán artihkkala ferte maiddái geahččat 6. artihkkala vuođul, mii geatnegahttá ráđđehusa konsulteret álgoálbmoga go lea áigumuš ásahit láhkamearrádusaid dahje hálddahuslaš mearrádusaid main lea mearkkašupmi sidjiide. ON-soahpamušas 1966 siviila ja politihkalaš vuoigatvuođaid birra 27. artihkkalis daddjo ahte stáhtain gos gávdnojit čearddalaš, oskkoldatlaš dahje gielalaš unnitlogut, ii galgga sis geat gullet daidda, rivvejuvvot vuoigatvuohta, ovttas eará miellahtuiguin iežas joavkkus, doaimmahit iežaset kultuvrra, dovddastit iežaset oskku ja čađahit oskkudoaimmaid, dahje geavahit iežaset giela. Norga lea 1991:s vuolláičállán ON-soahpamuša  mánáid vuoigatvuođaid birra, Mánáidkonvenšuvnna. Mánáidkonvenšuvdna siskkilduvvui olmmošvuoigatvuođalága bokte 2003:s ja nappo manná dat ovdalii Norgga lágaid. 30. artihkal čujuha njuolga unnitloguid ja álgoálbmogiid mánáide: “Stáhtain gos gávdnojit čearddalaš, oskkoldat-, dahje gielalaš unnitlogut dahje olbmot geat gullet álgoálbmogii, ii galgga mánás mii gullá unnitlohkui dahje álgoálbmogii, hehttejuvvot su vuoigatvuohta ovttas earáiguin geat gullet su jovkui, eallit iežas kultuvrra mielde, dovddastit iežas  oskku ja doaimmahit iežas kultuvrra dahje geavahit iežas giela. Mánáidkonvenšuvnna 30. artihkal addá sámi mánáide oktagaslaš vuoigatvuođa bisuhit iežaset kultuvrra ja iežaset kultuvrralaš identitehta. Mánáidkonvenšuvnna artihkal 17 d) čujuha maiddái álgoálbmotmánáide, go doppe daddjojuvvo ahte stáhta galgá: “ávžžuhit mediahivvodaga erenoamážit váldit vuhtii daid mánáid gielalaš dárbbuid geat gullet unnitlohkui dahje álgoálbmogii” . UNESCO-soahpamuš vuoiŋŋalaš kulturárbbi birra 2003, lea ráhkaduvvon dainna ulbmiliin ahte sihkkarastit ja lasihit diđolašvuođa vuoiŋŋalaš kulturárbbi mearkkašumi ja dan árvvus atnima hárrái. Norga vuolláičálii soahpamuša 2007:s. Soahpamuša ulbmil lea suodjalit vuoiŋŋalaš kulturalbmanahttimiid, ja dan bokte čalmmustahttit ja sihkkarastit guoskevaš servodagaid, joavkkuid ja ovttaskas olbmuid kultuvrra ja dan árvvus atnima. St.prp. 73 (2005-2006) Om samtykke til ratifikasjon av UNESCOs konvensjon om vern av den immaterielle kulturarven (Mieđiheami birra vuolláičállit UNESCO konvenšuvnna vuoiŋŋalaš kulturárbbi suodjaleami hárrái) deattuhii ahte lea stuorit dárbu suodjalit Norgga sámi álgoálbmoga ja naššuvnnalaš unnitloguid vuoiŋŋalaš kulturárbbi, ja ahte erenoamážit lea deaŧalaš deattuhit álgoálbmogiid ja naššuvnnalaš unnitloguid Norggas, go árvvoštallojuvvo  deavdá go Norga soahpamuša gáibádusaid. Norgga kulturráđđi lea Kulturdepartemeanttas ožžon gohččuma dievasmahttit UNESCO-soahpamuša vuoiŋŋalaš kulturárbbi suodjaleami hárrái, ja ášši lea leamaš ságas Sámedikki ja Norgga kulturráđi čoahkkimis. Sámediggi lea deattuhan ahte easkka ásahuvvon ráđđeaddi fágalávdegottis, mii galgá Norggas bargat vuoiŋŋalaš kulturárbbi evttohemiin Unesco golmma riikkaidgaskasaš listui, ferte leat gelbbolašvuohta álgoálbmogiid/sámiid ja naššuvnnalaš unnitloguid vuoiŋŋalaš kulturárbbi dáfus. Sámediggi lea nammadan ovtta lahtu fágalávdegoddái. Sámediggi áigu čuovvolit ságastallama ja ovttasbarggu Norgga kulturráđiin ja Kulturdepartemeanttain soahpamuša dievasmahttima hárrái. ¶
Sámi dáidda ja kultureallin ¶
Sámediggeráđđi lea válljen ahte dán dieđáhusa proseassas ii ovddit čielggadusa kultuvrra birra. Dán teakstaoasis áigut danne oanehaččat čilget dálá dili sámi dáidda- ja kultursuorggis. Čilgehusa vuođđun lea Sámedikki kultursuorggi bušeahtta. ¶
Juolludeamit Kulturdep.:s Sámediggái ¶
- lassáneapmi ¶
jagis  1 144  1 490  879 ¶
- lassáneapmi ¶
jagis,  %  3,9 %  4,9 %  2,80 % 35,70 % 8,30 % 11,80 % 15,80 % 5,40 % 3,10 % 4,45 % ¶
Juolludeamit Sámedikkis kultuvrii ¶
- lassáneapmi ¶
jagis   1 459  1 945  2 437  9 214  11 ¶
- lassáneapmi ¶
jagis,  %   111,9 ¶
Tabealla čájeha Kulturdepartemeantta juolludeami Sámediggái (bajimus ráidu) ja juolludemiid Sámedikkis kulturdoaimmaide oktiibuot Sámedikki bušeahta bokte. Tabealla čájeha guokte beali; nubbi ahte juolludeamit Kulturdepartemeanttas Sámediggái eai vástit dan juolludeapmái maid Sámediggi addái kultuvrii, ja nubbi ahte Sámedikki bušeahtas leat ollu jagiid leamaš stuora lassáneamit. ¶
Sámi kulturviesut ja kulturgaskkustanásahusat ¶
Sámediggi addá jahkásaččat sámedikki bušeahta bokte njuolggodoarjagiid sámi kulturviesuide ja kulturgaskkustanásahusaide. Doarjja galgá leat veahkkin kulturgaskkustanásahusaide mat čalmmustahttet sámi kultureallima ja doibmet sámi kultuvrra ovddideami arenan. Dáid kulturviesuin ja kulturgaskkustanásahusain leat oalle iešguđetlágan doaimmat. Dat boahtá muhtin muddui das go daid ásaheamis lea iešguđetlágan duogáš ja muhtin muddui leat iešguđetlágan ekonomalaš rámmaeavttut. Lea datte maiddái nu ahte ásahusain leat leamaš iešguđetlágan návccat ovdánahttit iežaset doaimma ja barggu. Muhtin ásahusat leat leamaš gievrrat ovdánit ja leat doaibman “čuovgadoardnan” iežaset báikkálaš servodagain, go fas eará ásahusain lea unnit doaibma, mii fas dagaha unnit ovdáneami ja stuorruma. Go leat dien meari stuora erohusat sámi kulturásahusaid gaskka, de lea lunddolaš ahte fertejit čađahuvvot iešguđetlágan doaibmabijut vai ásahusat ovdánit dohkálaččat. Sámediggi dáhttu doalahit ja ovddidit doaimmaid sámi kulturviesuin, sihke čielga politihka ja jahkásaš ruhtajuolludemiid bokte. Ásahusain aldiineaset lea almmotge sierra ovddasvástádus doalahit ja ovdánahttit iežaset ásahussan, ja háhkat buori ovttasbarggu iešguđetlágan bealálaččaiguin. Danne sámediggi bidjá čielga eavttuid buot ásahusaid doibmii mat ožžot njuolggodoarjaga sámedikki bušeahta bokte. ¶
Sámediggi lea 2013:s ásahan ođđa ortnega iežamet bušeahtas, man leat gohčodan dáidaga ja kulturgaskkusteami arenat, ja masa gullet prošeavttat, stipeanddat ja doaibmabijut. Sámi kulturviesut ja kulturgaskkustanásahusat mat eai oaččo njuolggodoarjaga sámedikki bokte, sáhttet dán ortnegis ohcat doarjaga. ¶
Ásahusdieđáhusa (2008) čuovvoleapmin leat mii čuovvolan ollu vuoruhuvvon doaimmaid. Dat leat máŋgga sámi kulturviesu ođđasis organiseren, namalassii nuppástuhttin vuođđudussan ja oasussearvin, stivralahtuid nammadanváldi ásahusain maidda Sámediggi addá njuolggodoarjaga, ja vuođđudusaid njuolggadusrievdadeapmi. Dát doaimmat leat oassin sámi ásahusaid ovdánahttimis, ja daid deaŧalašvuođa deattuheapmi sámi demokratiija nannemis ja ovdánahttimis. ¶
Sámi festiválat ¶
Sámediggi addá jahkásaččat sámedikki bušeahta bokte njuolggodoarjagiid sámi festiválaide. Doarjja galgá leat mielde nanneme sámi festiválaid mat čalmmustahttet, gaskkustit ja ovdánahttet sámi kultuvrra. ¶
Sámediggi bargá dan ovdii ahte sámi festiválat galget bisuhuvvot ja ovdánit deaŧalaš sámi ja eará álgoálbmogiid dáidda- ja kulturarenan, ja ahte dat galget leat jahkásaš doalut mat geasuhit gehččiid, artisttaid ja kulturgaskkusteddjiid Sámis ja eará álgoálbmotservodagain. ¶
Sámi festiválat leat hui deaŧalaččat sámi servodahkii. Dain lea sihke čálgoekonomalaš ja márkanekonomalaš árvu. Festiválain lea kultuvrralaš árvu, gielalaš árvu, dat huksejit identitehta ja ásahit bargosajiid, buktet gálvojođu ja muđui ávkki servodahkii. Dat leat maiddái sámiid, iešguđet buolvvaid ja iešguđet álbmogiid gávnnadanbáikkit. ¶
Kultuvrralaš fálaldagat servodagas oppalaččat mannet dan guvlui ahte festiválaid lohku sakka lassána. Eambbo fálaldatberoštupmi kultureallimis geasuha buotlágan servodatlahtuid ja lasiha vuordámušaid festiválaid kvalitehta ja sisdoalu hárrái. Sámi festiválat atnet dárbbašlažžan čuovvut dien ovdáneami, mii fas eaktuda oadjebas birgenvuođu ja bissovašvuođa, sihke ekonomalaš ja olmmošlaš resurssaid dáfus. ¶
Teáhter ja lávdedáidda ¶
Sámediggi addá jahkásaččat sámedikki bušeahta bokte njuolggodoarjagiid guovtti sámi teáhterii, Beaivváš Sámi Našunálateáhterii ja Åajelsaemien Teaterii. Doarjja galgá leat mielde ovdánahttime dieid sajáiduvvan sámi teáhteriid dáiddalaččat, ja leat veahkkin dasa ahte dat sáhttet buvttadit alla dási lávdedáidaga ja mátkkoštit lávdedáidagiin, nu ahte doibmet kulturvásiheami ja kulturgaskkusteami arenan, ja báikin gos sámegiella geavahuvvo ja čalmmustahttojuvvo. ¶
Sámi servodagain lea teáhter čájehuvvon ođđaáigásaš lávddis oalle nuorra dáiddavuohki. Sámi lávdedáidda ja teáhterdoaibma lea deaŧalaš sámi dáidaga, kultuvrra, giela ja identitehta vásiheapmái, čalmmustahttimii ja gaskkusteapmái. Teáhter lea dáiddavuohki masa servet máŋggalágan dáiddárat: neavttárat, dánsejeaddjit, rešissevrat, dramatihkkárat, hábmejeaddjit, musihkkarat, scenográfat ja nu ain. ¶
Sámediggi bargá dan ovdii ahte sámi teáhterdoaibma bisuhuvvo ja ovdána, sihke sajáiduvvan sámi teáhterat ja astoáiggeteáhterdoaibma. Mánáid ja nuoraid teáhterdoaibma lea vuoruhuvvon suorgi. ¶
Sámediggi bargá ovttas Beaivváš Sámi Našunálateáhteriin oažžut ođđa teáhtervistti sámi našunálateáhterii. Sámediggi lea addán Statsbyggii bargun plánet ođđa vistti. Prográmmabargu oktan latnja- ja doaibmaprográmmain lea juo gárvvis, ja leat čađahuvvon konsultašuvnnat Kulturdepartemeanttain ođđa sámi kulturviesuid viessoláigoruhtadeami hárrái. Prošeavtta viidáset čađaheapmi dahkkojuvvo viessoláigoruhtadeami ortnega vuogádaga mielde. ¶
Girjjálašvuohta ¶
Sámediggi juolluda jahkásaččat doarjaga girjjálašvuođa almmuhemiide ohcanvuđot ortnega bokte. Doarjjaortnega ulbmiljoavkun leat leamaš sámi girjjálašvuođa lohkkit. Hui oallugat ohcet doarjaga girjjálašvuođa almmuhemiide, ja lohku lassána jagis jahkái. Sámediggi lea maŋemus jagiid vuoruhan mánáid ja nuoraid go juolluda ruđa girjjálašvuhtii. Dát guoská erenoamážit sámi čáppagirjjálašvuhtii, jorgaluvvon čáppagirjjálašvuhtii ja jietnagirjjiide. Movttiidahttin dihte mánáid ja nuoraid lohkat eambbo ja vai dan golmma sámegillii almmuhuvvojit eambbo, de lea Sámediggi válljen erenoamážit ovddidit girjjálašvuođa mánáide ja nuoraide. ¶
Sámi dáidda- ja kulturbirrasat leat moaitán girjjálašvuođa- ja musihkkaohcamiid árvvoštallama. Dáiddáriid gáibádus lea ahte ferte earuhit politihka ja fága. Dáidda- ja kulturfágalaš árvvoštallan galgá leat vuođđun go ohccojuvvon prošeavttat árvvoštallojuvvojit. ¶
Sámediggi lea dadjat áidna mii doarju sámegiel girjjálašvuođa almmuheami. Dat lea hástalussan go lea sáhka addimis sámi girječálliide dohkálaš rámmaeavttuid. Ođđa girjjálaš albmanahttinvuogit, nu mo áppát ja e-girjjit, addet vel stuorit hástalusaid daid ekonomalaš rámmaeavttuid hárrái maid Sámediggi hálddaša. ¶
Sámediggi juolluda jahkásaččat doarjaga musihkkaalmmuhemiide ohcanvuđot ortnega bokte. ¶
Lea maiddái juolluduvvon doarjja musihkka-video ráhkadeapmái ja turné-doibmii. Bohtet hui ollu ohcamat. Sámediggi vuoruha jahkásaččat bušeahta bokte guđet doaimmat galget oažžut doarjaga, ja vuoruheamit sáhttet rievdat jagis jahkái. ¶
Sámediggi lea maŋemus jagiid vuoruhan nuorra sámi musihkkáriid ovddideami. Erenoamážit leat dorjon nuorra musihkkáriid stuorit márkaniid guvlui, ámmátdási ja márkanfievrredeami dáfus. Sámi musihkka ođasmuvvá ja ovdána seamma ládje go musihkka muđui servodagas, mii fas lea boktán eambbo beroštumi ja bivnnutvuođa. ¶
Árbevirolaš sámi juoigan ii leat vuoruhuvvon 2010 rájes. Vai leat sáhttán doarjut nuorra musihkkáriid ja mánáid ja nuoraid musihka, de lea árbevirolaš juoigan biddjon maŋŋelii, ja dat lea dahkkojuvvon ekonomalaš rámmaeavttuid geažil. Nu go girjjálašvuođadoarjagiid dáfus, de leat maiddái musihkkabirrasat moaitán váilevaš einnosteami vuoruhemiid dáfus. ¶
Visuála dáidda ¶
Sámediggi doarju sámi dáidaga dáiddáršiehtadusa bokte. Álggu rájes juo lea sámi dálá áigge dáidaga ja dáiddaduoji sisaoastima ortnet leamaš oassin šiehtadusas. Ulbmilin šiehtadusain lea čalmmustahttit sámi dáidaga. Dáidda galgá čohkkejuvvot boahttevaš sámi dáiddamuseii. ¶
Sámediggi lea addán gulaskuddancealkámuša Stuoradiggedieđáhussii nr. 23 (2011-2012) mii  lea visuála dáidaga birra. Stuoradiggedieđáhusas čielggada Kulturdepartemeanta sámi dáidaga ja ovddida departemeantta árvvoštallamiid. Departemeanta árvvoštallá earret eará ahte: “Guovddáš eiseválddit galget vuhtii váldit sámi beali ollislaš kulturpolitihkas, mii galgá speadjalastit kultuvrralaš girjáivuođa mii lea Norggas. Buohkat geat orrot riikkas, galget beassat oahpásmuvvat ja dovddiidit sámi dáidaga ja kultuvrra. Suorggi nannemis ja viiddideamis lea maiddái positiiva váikkuhus sámi dáiddáriid ja sámi ásahusaid guovdu” . ¶
Norgga kulturráđđi definere otná visuála dáiddasuorggi iežas strategiijaplánas 2011--2014, čuovvovaš vugiin: “Otná dáiddasuorgái gullá njuhttojuvvon govva, fotografiija, sárggus, grafihkka, skulptuvra, video/filbma/dokumentára, installašuvnnat, báikái gullevaš ja relašuvdnavuđot ovdanbuktimat, jietnadáidda, performance, neahttadáidda, streetart, grafitti, govvaráiddut, artists` books, olggu ja almmolaš lanjaid geavaheapmi jna. Dáidda sáhttá leat diŋga, muhto seamma bures maiddái dahku, dáhpáhus ja dilálašvuohta. Dáiddasuorgái gullet maiddái dat deaŧalaš rollat maid digaštallan ja máhttobuvttadeapmi ovddastit, sihke olbmo iežas dáiddavuohkin, muhto maiddái semináraid ja almmuhemiid hámis.” ¶
Duodji lea guhkes ja nanu árbevierru sámi dáiddabirrasiin. Duodjái gullet buotlágan ráhkadeaddji doaimmat nugo dipmaduodji, ámmátduodji, dáiddaduodji, garraduodji ja smávvaindustriija man vuođđun lea sámi kultuvra ja árbevierru. Odne earuhuvvo dáidda ja duodji, mas dáidda fátmmasta friddjahutkkálaš dáiddaduoji, ja duodjin ges adnojuvvo ráhkadeapmi man vuođđun lea sámi árbevierru. ¶
Filbma ¶
Sámedikkis lea ohcanvuđot ortnet mas vuoruhuvvojit doarjagat sámi filbma- ja mediafálaldagaide ja dokumentáraid buvttadeapmái sámi dilálašvuođaid birra. ¶
Sámediggi addá njuolggodoarjaga Internašunála Sámi filbmaguovddážii AS (ISF) Guovdageainnus. Guovddáš ásahuvvui 2007:s ja dan áidna eaiggát lea Guovdageainnu suohkan. ¶
Guovddážis lea riikkaidgaskasaš stáhtus, vaikko stáhtadoarjja addojuvvo ge poastta 73 (guovlulaš filbmaguovddážat) bokte. ISF hástalus lea váilevaš doaibmaruhtadeapmi. Sámediggi lea lohkan iežas mielas searvat filbmaguovddáža eaiggádin. Filbmaguovddáš háliida ahte eambbo almmolaš bealit Norggas, Ruoŧas ja Suomas berrejit searvat eaiggádin. Dat dagahivččii ahte guovddáš sáhtášii ohcat našuvnnalaš ruhtadeami diein riikkain, mii sáhtášii lasihit sámi filmmaid buvttadeami. Doaimmat ISF olis leat sakka lassánan, ja ođđa prošeavttat ja taleanttat leat ilbman mearkkašahtti láhkái. Dat ovttasbarget dasa lassin filbmabirrasiiguin Norggas, Ruoŧas Suomas ja Ruoššas. 2011:s ja 2012:s almmuhii ISF doarjagiid sámi filmmaid ovdánahttimii ja buvttadeapmái. ¶
Sámi filbma lea sihke deaŧalaš kulturfálaldat ja gielladoaibma. Sámediggi lea danne bušeahta ohcanvuđot doarjagiid bokte sámegieldoaimmaide vuoruhan sámi mánáid- ja nuoraidfilmmaid dubbema. Dán ášši leat mii maiddái ovddidan ráđđehussii. ¶
Museat ¶
Sámediggi addá njuolggodoarjaga guđa konsoliderejuvvon sámi museii. Ulbmil dáinna ortnegiin lea seailluhit, hálddašit ja gaskkustit sámi kulturhistorjjá báikkálaš servodagain. Sámi museat doaimmahit iežaset museadoaimmaid museafágalaš prinsihpaid, našuvnnalaš mihttomeriid ja Sámedikki njuolggadusaid mielde. Sámi museadoaibma lea deaŧalaš ásahussan sámi servodagain, mas sámi museain lea guovddáš sajádat sámi demokratiija čađaheamis, vaikko stáhta ii leat ge daidda láhčán nu buriid rámmaeavttuid. Sámi museat ieža ja Sámediggi háliidit ovddidit sámi museaid ain dobbelii, muhto das leat ollu hástalusat. Leat sihke museafágalaš hástalusat, ja maiddái hástalusat dan hárrái ahte lea dárbbašlaš viiddidit ja hukset ođđa museavisttiid. ¶
Lea ráhkaduvvon čielggadus Bååstede – sámi kulturárbbi máhcaheapmi, man maiddái guoskevaš bealit, Kulturhistorjjálaš musea, Norgga álbmotmusea ja Sámediggi, leat mearridan. Mearrádusas daddjo ahte sámi kulturhistorjjálaš dávvirat mat dál leat Norgga álbmotmuseas, galget máhcahuvvot sámi museaide. Diet proseassa lea áigeáddjái ja divrras, ja dasa ferte gávdnot ruhtadeapmi. ¶
Sámi museadoaibma ii ovddiduvvo dán dieđáhusas, muhto gieđahallojuvvo sierra museapolitihkalaš čielggadusas. ¶
Sámediggi addá njuolggodoarjaga ovcci girjebussii. Dasa lassin addit mii investerendoarjaga ođđa bussiid oastimii. Mis lea maiddái iežamet girjerájus sámediggeviesus Kárášjogas. ¶
Sámedikki váldomihttu sámi girjerájusbálvalusain lea ahte olles sámi álbmot galgá oažžut dohkálaš girjerájusfálaldaga. Sámis ásset olbmot bieđgguid. Sámedikki girjerájus ja sámi girjebusset leat deaŧalaččat dasa ahte lágidit girjerájusfálaldaga álbmogii. Sámedikki girjerájus galgá leat sámi girjjálašvuođa ja girjerájusbálvalusa gelbbolašvuođaguovddáš, ja dat galgá leat hálddašangirjerájus Sámedikki politihkkáriidda ja bargiide. ¶
Girjerájus ja girjebusset eai gieđahallojuvvo dán dieđáhusas. Boahttevaš čielggadusas girjerádjosiid birra guorahallat mii áššesuorggi dárkileappot. ¶
Valáštallan ¶
Sámediggi addá jahkásaččat sámedikki bušeahta bokte njuolggodoarjagiid sámi valáštallanorganisašuvnnaide. Ulbmil dáinna ortnegiin lea bisuhit fysalaš doaimmaide arenaid ja arenaid gos sámi mánát ja nuorat besset vásihit oktavuođa, mat leat identitehta huksejeaddjit. ¶
Njuolggodoarjja Sámedikkis manná organisašuvnnaid jođiheapmái ja doibmii. Dasa lassin lea Sápmi, Sámi Valáštallanlihtu (SVL) bokte 2004 rájes juohke nuppi jagi searvan guossin Arctic Winter Games lágideamis. Joavkkus mii lea mátkkoštan Canadai/Alaskai, leat mielde leamaš sihke valáštallit ja kulturovddasteaddjit. Sápmi lea gilvvuide sádden nieida- ja bárdnečuigiid ja spábbačiekčamii ges juniornieiddaid. ¶
Sámediggi lea jahkásaččat 2005 rájes ožžon speallanruđaid bokte juolludeami Kulturdepartemeanttas. Dát ruđat galget juolludaneavttuid mielde mannat bisuhit ja ovdánahttit erenoamáš sámi valáštallandoaimmaid, ja erenoamážit doaimmaid mánáid ja nuoraid váste. Doarjja máksojuvvo Sámediggái, ja dat lea buot jagiid áigodagas 2005-2011 máksán dan viidáseappot SVL-N:ii. ¶
Eaktodáhtolaš searvvit ja ovttastusat ¶
Eaktodáhtolašvuođas lea sihke servodatlaš ja ekonomalaš mearkkašupmi. Eaktodáhtolaš organisašuvnnat leat guovddáš doaimmaheaddjit máŋgga servodatsuorggis iežaset barggu bokte, maiddái go lágidit vejolašvuođaid aktiivvalaččat searvat, ja dan sosiála oktavuođa bokte man dat ovddastit. Dain leat ollu rollat servodagas, go dat leat gávnnadansajit, oahppansajit, kulturgaskkusteaddjit, iešguđetlágan bálvalusaid buvttadeaddjit, doaibmaguovddážat, vuolggaheaddjit ja dieđusge maiddái váikkuhangaskaoamit ja “bearráigeahččit” . Danne lea almmolašvuođa ja eaktodáhtolašvuođa ovttasdoaibma hirbmat deaŧalaš, maiddái kultursuorggi ovddideamis. ¶
Brutto nationálabuktaga ektui dagai eaktodáhtolaš organisašuvnnaid árvoháhkan, oktan eaktodáhtolaš bargguin, 3,9 % jagis 2010. Bargu man eaktodáhtolaš olbmot doaimmahit, lea meroštallojuvvon dahkat 60 miljárdda kruvnno. Seammás diehtit ahte dien doaimma ii sáhte ruđain mihtidit, go olbmot skeŋkejit iežaset áiggi. Stuora rievdamat politihkas maŋemus jagiid váikkuhit eaktodáhtolaš servviid dietnasiidda, ovdamearkka dihte speallanautomáhtaid gieldin ja buhtadusortnet mii dan sadjái bođii, rásseruohtasoassi ja lassiárvodivada buhtadusortnet 2010 rájes. Eaktodáhtolaš doaibma vásiha stuora rievdamiid, sihke viidodaga, hámi ja sisdoalu dáfus, oppalaš servodatproseassaid olis. Go olbmuid searvan kulturfálaldagaide rievdá, organisašuvdnavuogit ja demográfalaš bealit rivdet jna., de  dat váikkuha eaktodáhtolaš doaimma ja movtta searvat eaktodáhtolaš bargui. Smávva servodagain lihkostuvvet buorebut oažžut stuorit osiid álbmogis searvat eaktodáhtolaš bargui. ¶
Maiddái sámi oktavuođas lea eaktodáhtolašvuođas stuora mearkkašupmi kulturdoibmii. Ollu sámi ásahusat eai livčče áigái boahtán eaktodáhtolaš báikkálaš álggaheddjiid ja olbmuid haga. Eaktodáhtolaš ásahusain lea maiddái mearkkašupmi iešguđetlágan valáštallan-, dáidda- ja kulturorganisašuvnnaide, muhto maiddái nuvttábarggu ja eaktodáhtolašvuođa bokte iešguđetlágan kulturlágidemiin. Eaktodáhtolašvuođa bokte ásahuvvojit deaŧalaš gávnnadansajit, erenoamážit mánáide ja nuoraide. Sámi organisašuvdnadoaimmas lea rádjerasttideapmi maiddái mearkkašahtti. ¶
Sámediggi juolluda doaibmadoarjaga iešguđetlágan kulturorganisašuvnnaide, ja juolluda ohcama vuođul doarjaga iešguđetlágan doaluide maid eaktodáhtolaš kulturbealálaččat lágidit. ¶
Dál lea digaštallan eaktodáhtolašvuođa ja profešonaliserema birra eaktodáhtolašvuođas, maiddái  dáidda- ja kultureallima dáfus. Lea earret eará váttis oažžut olbmuid eaktodáhtolaččat váldit ovddasvástádusa organisašuvdnadoaimmaid dáfus, ja de fertejit bálkáhit olbmuid dasa. Máŋggat doarjjaohccit muitalit ahte lea šaddan váddáseabbo oažžut olbmuid bargat nuvttá, ja danne dárbbašit sii ruđa bálkáhit/buhtadit olbmuid bargat. Sámi festiválat leat buori muddui vuođđuduvvon eaktodáhtolašvuođa ala, go servodaga rievdan dien dáfus ii vuos leat ollen dohko. ¶
Mihttun lea ahte sámi eaktodáhtolaš kultureallimis galget leat buorit rámmaeavttut vai sáhttet ovdánit ja hutkat ođđa ja gelddolaš doaimmaid, mat addet movtta searvat dakkár bargui, ja mii dahká dan geasuheaddjin gilvvus eará fálaldagaiguin. ¶
Sámedikki mihttomearri mediapolitihkain leat máŋggabealat sámi mediat mat čalmmustahttet sámi giela, kultuvrra ja servodateallima. Mediat galget ieža fállat arenaid gos sámegielas, sámi kultuvrras ja servodateallimis lea sorjjasmeahttun jietna, ja mii lea identitehta huksejeaddji. Sámediggi juolluda iežas bušeahta bokte doarjagiid iešguđetlágan almmuhemiide ja NuorajTV:ii, mii lea neahtta-tv julevsámegillii ja man julevsámi nuorat doaimmahit. ¶
Sámedikkis ii leat hálddašanovddasvástádus sámi mediapolitihkas. Mediabearráigeahčču hálddaša stáhtadoarjaga sámi aviissaide. Gulahallamis ráđđehusain fertet mii čielgasit ovdanbuktit maid mii atnit váilevažžan sin sámi mediapolitihkas. Lassin ráđđehusa sámi mediapolitihkkii juolluda Sámediggi doaibmadoarjagiid sámi almmuhemiide ja NuorajTV prošektii. ¶
Girjjis ”Sámi logut muitalit 3” čujuhuvvo ahte sámi mediaid ovdáneapmi lea leamaš guovddážis bealušteame ja ovddideame sámi kultuvrra. Sámi bealis lea iežaset mediaid ásaheapmái biddjojuvvon stuora fuomášupmi, ja barggu boađusin lea ahte mis odne leat beaivválaš sámegielfálaldagat radio, tv, aviissaid ja Interneahta bokte. ¶
NRK Sápmi lea nannen iežas sajádaga sámi álbmoga guovdu, go lea dat media mas olbmot válljejit gullat sámi áššiid birra. Go sáddenáiggit leat lassánan ođđasiidda, mánáid-tv:ii ja magasiidnaprográmmaide, de lea das viidámus fálaldat sámi álbmogii. NRK ja Sámediggi leaba ságastallan bargat sierra tv-kanála ásaheami ovdii, mii lea ge NRK Sápmi mihttomearri. ¶
Leat ain hástalusat mediafálaldagaid dáfus mat bures áimmahušaše julev- ja lullisámi giellaguovlluid, ja mat attáše julev- ja lullisámiide dohkálaš ja dásseárvosaš mediafálaldaga. Mediafálaldat lullisámegillii lea okta ášši ovttasbargošiehtadusas lullisámi guovllu dáfus. Sámediggeráđđi dáhttu oažžut áigái kártema čielggadan dihte mediafálaldaga lullisámiide ja lullisámegillii. NuorajTV bargá viiddidit seamma fálaldaga nuoraide lullisámi guovllus. Girjjis “Sámi logut muitalit 3” gávnnahuvvo ahte orru leame nu ahte sámit olggobealde Finnmárkku eai  geavat sámi mediaid seamma aktiivvalaččat go sápmelaččat Finnmárkkus. Dát dáidá boahtit das go eanas oassi mediafálaldagas lea davvisámegillii. ¶
Sosiála mediaid ja interneahta geavaheapmi lea ovdáneame nuoraid gaskkas. Sii álkit heivehit iežaset digitála ođasmuvvamiidda, ja dasa lea earret eará NuorajTV buorre ovdamearka. ¶
Eai leat čađahuvvon viiddis iskkadeamit sámi mediaid birra Skogerbø raportta rájes, (2000) (Sámi mediat. Sisdoallu, geavaheapmi ja rámmaeavttut, 2000). Sámediggi lei diŋgon dien raportta. ¶
Artihkal sámi mediaid birra girjjis “Sámi logut muitalit 3” rávve ahte čađahuvvo ođđa iskkadeapmi sámi mediaid birra. Dat lea erenoamáš deaŧalaš iskan dihte man muddui sámiide  olggobealde eanemus guovddáš sámi guovlluid lea dohkálaš mediafálaldat, ja erenoamážit olggobealde Sis-Finnmárkku. Berre maiddái dárkileappot guorahallojuvvot mo sámi aviissaide lea beroštupmi ja makkár rámmaeavttut dain leat. Ođđaáigásaš mediaid geavaheapmi sámiid gaskkas berre maiddái iskojuvvot, mo sámit geavahit daid, ja man muddui dat geavahuvvojit diehtogáldun sámi dilálašvuođaid hárrái. ¶
Kulturealáhus ¶
Sámedikkis lea iežas ealáhusdieđáhusas (2011) bidjan kulturealáhusa oktan áŋgiruššansuorgin. Dán áŋgiruššansuorggi mihttomearrin lea háhkat eambbo bargosajiid sámi kulturealáhusain ja kultuvrii vuođustuvvon ealáhusain. ¶
Kulturealáhus ráddjejuvvo ealáhusdieđáhusas priváhta ealáhussan mat ráhkadit ja vuvdet kultuvrralaš gálvvuid dahje bálvalusaid. Diet leat earret eará sámi almmuhus- ja máinnusdoaimmat, arkitektuvra, girjjit, aviissat, bláđit jna, design, foto, filbma, video, duodji, dáiddalaš doaibma (čađaheaddji ja ráhkadeaddji dáidda, dáiddaduodji) ja musihkka. Mátkkoštanealáhus adnojuvvo leat sierra ealáhus, mas sámi kulturelemeanttat leat guovddáš oassin fitnodaga doaimmas. Duodjeealáhus lea deaŧalaš ealáhus mas leat guhkes árbevierut sámi servodagas. Mihttomearit ja strategiijat mátkkoštanealáhusa ja duoji hárrái leat gieđahallojuvvon Sámedikki ealáhusdieđáhusas. ¶
Eará bealit dien ealáhusas leat dat dáiddalaš buktagat maid sámi dáidda- ja kulturdoaimmaheaddjit ráhkadit. Kulturealáhusas lea buori muddui sáhka sámi dáiddáriid rámmaeavttuin. Danne áigut mii maiddái dán dieđáhusas váldit ovdan ášši sierra áŋgiruššansuorgin, mas dáiddáriid doaibma erenoamážit deattuhuvvo. ¶
Sámedikki áŋgiruššan kulturealáhusaid ovddas boahtá lassin dan viiddis áŋgiruššamii mii muđui lea sámi dáidaga ja kultuvrra hárrái. Lea áibbas mearrideaddji eaktu ahte mis lea ealli ja nanu sámi dáidda- ja kultureallin, go dan haga ii livčče mis makkárge kulturealáhus. ¶
Kulturealáhus lea hui áigeguovdilis ášši miehtá riikka. Kulturdepartemeanta, Ealáhus- ja gávpedepartemeanta ja Gielda- ja guovlodepartemeanta ovddidit 2013 mielde kulturealáhusaid doaibmaplána. Buot fylkkagielddain sámi guovlluin leat sierra doaibmaplánat iežaset kulturealáhusáŋgiruššamiidda, ja Romssas ja Finnmárkkus leat ásahuvvon sierra kulturealáhusfoanddat. Dasa lassin lea Davvi-Norgga Seastinbáŋku ásahan vuođđudusa mii galgá juohkit 100 miljovnna kruvnno kulturealáhusáigumušaide riikkaoasis. ¶
Hástalusat otná kulturpolitihkas ¶
Sámi dáidaga ja kultureallima dála dili guorahallan čájeha ahte mis leat ollu hástalusat kultursuorggis. Dieđáhusas eai leat vástádusat buot hástalusaide, muhto áŋgiruššansurggiid oktavuođas gieđahallat mii máŋga dain surggiin bajit dásis. ¶
Sámedikki stuorimus hástalus sámi kulturpolitihkas lea min váilevaš doaibmanmunni sámi dáidaga ja kultuvrra ovddideami hárrái. Mii háliidivččiimet leat njunuš eavttuidbiddji sámi dáidaga ja kultuvrra ovddideamis. Sámedikki vejolašvuođat váldit ovddasvástádusa sámi dáidaga ja kultuvrra hárrái ráddjejuvvo dan dihte go Sámedikki ja ráđđehusa gaskka leat váilevaš bušeahttačielggadeamit. Mii fertet áigges áigái eallit daid láidestusaiguin maid ráđđehus bidjá stáhtabušeahta bokte. ¶
Viidáseappot oaivvildit mii ahte sámi kultuvra ii leat ožžon iežas lunddolaš ja deaŧalaš saji eará almmolaš eiseválddiid politihkas. Sámediggi šaddá dávjá akto bargat sámi dáidaga ja kultuvrra nannemiin, ovddidemiin ja gaskkustemiin. Dát dagaha vuosttažettiin sámi dáidaga ja kultureallima doaimmaheddjiid ovdii. Dat dagaha maiddái álbmoga ovdii geat eai beasa vásihit ja muosáhit sámi dáidaga ja kultuvrra. Dat lea vahágin Norgga dáidda- ja kultureallimii. ¶
Sámi dáiddár- ja kulturbiras moaitá Sámedikki das go mii bidjat politihkalaš láidestusaid dáiddáriidda sin beaivválaš dáiddalaš barggus. Lea go vejolaš earuhit dáiddalaš ja kulturfágalaš árvvoštallamiid politihkalaš árvvoštallamiin? Gokko galgá rádji mannat, ja gean vuoruheamit/árvvoštallamat galget biddjojuvvot vuođđun? Sáhttá go Sámediggi, mii lea sihke politihkalaš orgána ja hálddašanorgána, sirrejuvvot olggobeallái friddja ja sorjjasmeahttun dáidaga? Movt sáhttá Sámediggi bures hálddašit Sámedikki kulturruđaid sirrema prinsihpa vuođul, seammás go Sámediggi, mii dábálaččat šaddá akto ruhtadit sámi dáidda- ja kulturprošeavttaid, galgá sáhttit bidjat eavttuid gáibádusaide? Seammás lea ealli ja máŋggabealat dáidda- ja kultureallin Sámedikki kulturpolitihkalaš mihttomearrin. Dát mearkkaša ahte kulturpolitihkalaš árvvoštallamis galget oppalaš ja bajitdási láidestussan leat gielalaš girjáivuohta ja  mánáid ja nuoraid  vuoruheapmi, seammás go dáiddalaš friddjavuohta galgá vuhtii váldojuvvot. ¶
Dát leat deaŧalaš gažaldagat mat gusket sámi dáiddáriid rámmaeavttuide. Sámedikki deaŧaleamos reaidun dán barggus leat min doarjagat sámi dáidagii ja kultuvrii, sihke njuolggodoarjagat, ohcanvuđot doarjagat ja dáiddáršiehtadus. Vástádusat dáidda gažaldagaide fertejit gávdnot ovttasráđiid sámi dáiddárorganisašuvnnaiguin. ¶
Ásahusdieđáhusa bokte 2008:s bijai Sámediggi iežas ásahuspolitihkkii vuođu. Dieđáhusas leat láidestusat earret eará ásahusaid ođđasis organiseremii. Dat bargu lea dál jođus ja galgá ain jotkojuvvot. Ásahusdieđáhusas bohtet maiddái ovdan makkár doaibmagáibádusat ásahusaide biddjojuvvojit. Mii bidjat čielgaset gáibádusaid doaimma hárrái buot ásahusaide ja organisašuvnnaide mat ožžot njuolggodoarjaga Sámedikki bušeahta bokte. Sámediggi oaidná datte ahte mii eat leat leamaš doarvái čielgasat iežamet gulahallamis ásahusaiguin doaimmaid ja vuordámušaid hárrái. ¶
Sámit lea álbmot mii orru njealji riikkas. Rádjárasttideaddji bealli ferte maiddái leat kulturpolitihka vuođđun. ¶
Diehtovuođđu ¶
Sámediggedieđáhus sámi dáidaga ja kultuvrra birra lea ráhkaduvvon daid dieđuid vuođul mat mis leat eará dokumeanttain, statistihkas, evalueremiin ja dutkamis, raporttain maid leat diŋgon erenoamážit dán dieđáhusa ráhkadeapmái ja dasto vel dieđuid vuođul maid kultuvrii gullevaš olbmot leat vásáhusaid bokte háhkan. ¶
Dán kapihttalis addit oanehis bajilgova diein dieđuin ja čilget oanehaččat manne dat leat relevánttat. ¶
Sámi kultuvrra servodatdieđalaš mearkkašupmi lea bures duođaštuvvon. Muhto sámi kultuvra servodatbeallin, ja dat makkár mearkkašupmi dáidda- ja kulturdoaimmaheamis lea servodahkii, lea unnán dutkojuvvon. Sámi dáidda- ja kulturvuđot ealáhus lea maiddái unnán dutkojuvvon. Dutkan dán suorggis attášii midjiide ávkkálaš dieđuid áiggis goas dát lea deaŧalaš áŋgiruššansuorgi riikkadásis ja okta dain ođđa ealáhusgeainnuin davvin. ¶
Raporttat ja evalueremat ¶
Kulturdieđáhusa bargui lea Sámediggi diŋgon guokte raportta/váikkuhusanaliissa; Telemarksforskningas (Norgga kulturindeaksa 2012 – Bohtosat sámi guovllus), ja Norut Álttás (Kulturealáhusat sámi guovlluin – bargosajit ja fitnodatvuogádat). Goappaš raporttain leat mii bivdán vuođđun atnit 24 dihto suohkana. Dát ráddjejupmi lea dahkkojuvvon SED-guovllu vuođul, mii lea Sámedikki doarjjaortnegiid ealáhusovddideami doarjagiid guovlu, ja lea nappo oalle viiddis ráddjejupmi mii fátmmasta ollu suohkaniid gos sámi álbmot iešguđet muddui lea unnitlogus. ¶
Liigeváikkuhusanaliissat dadjet dávjá juoidá doaimma birra dan jagis/áigodagas goas mihtida liigeváikkuhusaid, muhto unnán ovddit ja maŋit jagiid birra. Seammás leat diekkár analiisat deaŧalaččat earret eará bealuštan dihte kulturdoaimmaid doarjuma. Vai oažžu politihkalaš dohkkeheami, de fertejit addojuvvot eambbo čilgehusat dasa manne eambbo ruhta geavahuvvo dáidda- ja kultursuorgái. Kultuvrra iešárvu ii leat doarvái ágga go suorgi galgá gilvalit ovdamearkka dihte oahpahusain, dearvvašvuođain ja ealáhusaiguin. Ávkkálašvuođa árvu mii čuovvu ekonomalaš ja servodatbealálaš váikkuhusas, lea maiddái deaŧalaš. Sámi oktavuođas leat maiddái árvovariábelat nugo identitehta, gullevašvuohta ja giella guovddážis. ¶
Lea ain stuora dárbu háhkat statistihka ja vuođđodieđuid sámi servodatdilálašvuođaid birra. Sámediggi árvvoštallá oažžut ráhkaduvvot sámi kulturindeavssaid ja liigeváikkuhusiskkademiid maiddái boahtteáiggis, vai beasašeimmet čuovvut ovdáneami áiggi mielde. Lassin Sámedikki iežas bajilgovaide ja eará raporttaide ja čielggademiide attášii dat buori gova kultureallima ja bargosajiid dilálašvuođas sámi guovlluin. ¶
Norgga kulturindeaksa 2012. Bohtosat sámi guovllus Norgga kulturindeaksa lea jahkásaš bajilgovva Norgga suohkaniid, guovlluid ja fylkkaid kulturfálaldagain ja kulturdoaimmain. Indeaksa ráhkaduvvo dieđuid vuođul máŋgga almmolaš ossodagas, beroštusorganisašuvnnain ja servviin. Raporttas sámi guovllu dáfus ovddida Telemarksforskning bajilgova mii sáhttá muitalit juoidá kultureallima dili birra sámi guovllus Norsk kulturindeks 2012 loguid vuođul. Ovdanbuktimis leat logut ja rehkenastimat sámi guovlluid hárrái, buohtastahttojuvvon riikka gaskameriin ja njeljiin davimus fylkkain, ja logut 24 válljejuvvon suohkanis. Vaikko Norsk kulturindeks vuođđodieđuin váilot soames áigeguovdilis dieđut sámi oktavuođas, de addá dat vuođu buohtastahttit kultureallima dilálašvuođa dán sámi guovllus eará regiovnnaiguin, ja dadjat juoidá das mo kultureallima stáhtus lea iešguđet sámi suohkaniin. ¶
Raporta čájeha ahte barggaheapmi lassána kulturealáhusain sámi guovlluin, ja ahte lassáneapmi lea leamaš stuorimus vásáhus- ja aktivitehtafitnodagain ja beroštusorganisašuvnnain. Barggaheapmi lea goasii beliin lassánan ja lea stuorit lassáneapmi go riikkaoasis ja Norggas muđui. Sámi guovlluin barget 594 olbmo iešguđetlágan kulturfidnuin. 204 sis barget medias, 110 iešguđetlágan dáiddalaš bargguin, 228 olbmo leat kulturgaskkusteaddjit, omd. musea- ja girjerájusbargit, ja 52 olbmo barget dáiddaoahpahusain kulturskuvllain dahje sullasaš doaimmas. ¶
Oktiibuot ásset 96 dáiddára sámi guovlluin. Dat vástida guokte dáiddára juohke duhát ássis, ja dat dáiddárlohku lea sullii bealli riikka gaskamearis. Dáiddáriid lohku sámi guovllus lea lassánan 6 % maŋemus jagi. Riikkadásis ii leat dáiddáriid lohku lassánan. ¶
Sámi guovlluid suohkaniin lea Guovdageaidnu dat stuora dáiddársuohkan. Dáppe leat oktiibuot 30 dáiddára, namalassii 10,2 juohke duhát ássi nammii, namalassii lea okta proseanta álbmogis miellahttu ovtta dahje máŋgga dáiddárorganisašuvnnas. Guovdageainnus lea 17 musihkkara ja komponistta, čieža neavttára ja guhtta visuála dáiddára. Guovdageaidnu lea goalmmát sajis dáiddársuohkaniid logus. ¶
Kulturealáhusat sámi guovlluin – barggaheami ovdáneapmi ja fitnodatkultuvra Ulbmil raporttain man Norut Áltá lea ráhkadan, lea analiseret barggaheami ovdáneami ja fitnodatkultuvrra kulturealáhusain sámi guovllus. Raporta čájeha earret eará ahte dáiddáriid lohku lassána sámi guovlluin, ja ahte sámi guovlluin lea stuorit lassáneapmi go muđui riikkas. Analiissat čájehit ahte kulturealáhus vástida 4,5 % barggaheamis dan 24 suohkanis maid leat rehkenastán sámi suohkanin, mii lea veahá badjelis go Davvi-Norga, ja veahá vuollelis riikkadási. Leat veahá eambbo nissonolbmot go dievddut mat barget kulturealáhusain. Bargiid lohku kulturealáhusain lea 2002 rájes lassánan 33 % otnážii, goas bargiid lohku lea 880. Dat lea stuorit lassáneapmi go riikkaoasis ja muđui riikkas. Lassáneapmi lea erenoamážit leamaš vásáhus-/aktivitehtafitnodagain, doaibmi dáidaga/musihka guovdu ja ealáhusa beroštusorganisašuvnnain, ja duot maŋemus danne go ealáhussii gullet maiddái máŋga dain giella- ja kulturguovddážiin mat leat ásahuvvon maŋemus logi jagis. Sámediggi doarju máŋga dain. ¶
Sámedikki ja sámi dáiddárorganisašuvnnaid ovttasbargošiehtadusa evalueren Sámi dáiddárorganisašuvnnat ja Sámediggi ledje soahpan ahte sin gustovaš ovttasbargošiehtadus galgá evaluerejuvvot ovdal go ođđa váldošiehtadus galgá sohppojuvvot 2014 rájes.  Evalueremis gehččojuvvui dáiddáršiehtadusa beaktilvuohta, mo dat lea doaibman, ja lea go dat leamaš mielde nanneme dáidaga ja dáiddáriid vejolašvuođa ovdánit sámi servodagas. ¶
Evalueren čájehii ahte dáiddáršiehtadus lea leamaš deaŧalaš bissovaš ekonomalaš rámmaid ja ortnegiid lágideamis sámi dáidaga várás. Dat addá dáiddáriidda ja sin organisašuvnnaide sihkkaris vuođu mii dahká vejolažžan plánet doaimmaid guhkit áigái ovddasguvlui. ¶
Dáiddáršiehtadus addá datte váilevaš ekonomalaš doaibmavejolašvuođaid. Norut Áltá čujuha ahte  duogážin dasa lea šiehtadallandilálašvuohta Sámedikkiin, mii buori muddui lea mearridan ekonomalaš rámmaid ovdal go šiehtadallamat álget. Šiehtadallamiid rámmat dahket maiddái ahte lea váttis oažžut ođđa doaibmavugiid mielde šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja ráddje nappo sin vejolašvuođa gaskkustit iežaset dárbbuid dohko. ¶
Evalueren čájeha maiddái ahte okta stuorimus hástalusain dasa ahte sáhttit dadjat maide šiehtadusa beaktilvuođas, lea ahte dáiddáršiehtadusas eai leat mearriduvvon mihttomearit. Dát ráddje vejolašvuođa sáhttit árvvoštallat ahte addet go ekonomalaš doarjagat sávvojuvvon bohtosiid ja ahte ovdána go sámi dáidda rievttes guvlui. ¶
Norut Áltá ávžžuha evalueremis ahte čađahuvvo vuđolaš ságaskuššan das máid bealálaččat áigot olahit diekkár ovttasbargošiehtadusain, maid sáhttá dahkat vai sámi dáidda ovdána, ja lea go ođđa šiehtadus rievttes geaidnu ovdáneapmái. ¶
Sámedikki Kulturovdáneapmi-doarjjaortnega evalueren 2010:s evaluerejuvvui Sámedikki doarjja kulturovdáneapmái áigodagas 2006-2008. Evalueremis gehččojuvvui movt váikkuhangaskaoamit geavahuvvojedje áigodagas, ja movt doarjjaortnega ohccit ledje árvvoštallan Sámedikki veahkkáivuođa bagadallamis ja áššemeannudeamis. ¶
Evalueren čájehii ahte ruđat ledje adnon ollu iešguđetlágan doaimmaide mat leat ollu beroštumi boktán sámi kultureallimis. Eanas prošeavttat maidda ohccojuvvo, eai livčče čađahuvvon almmá Sámedikki doarjaga haga. Evalueren čájehii viidáseappot ahte doarjagat kulturovdáneapmái leat háhkan eambbo diđolašvuođa sámi kultuvrra seailluheami, ovddideami ja gaskkusteami hárrái. Sámedikki doarjagat leat mielde addime sámi kulturovddideddjiide árvvu ja movtta joatkit iežaset prošeavttaiguin. ¶
Evalueren čájehii maiddái ahte Sámedikkis lea buoridanmunni bagadallama dáfus ja prošeavttaid čuovvoleamis ja dárkkisteamis máksimiid oktavuođas. ¶
Norut-Áltá čujuhii maiddái ahte Sámedikki doarjagiin kulturovddideapmái guhkit áiggi vuollái maiddái boahtá leat bargosajiid dáfus mearkkašupmi, muhto dán evalueremis ii leat leamaš vejolaš mihtidit dienlágan váikkuhusaid. ¶
Evalueren duođaštii ahte Sámedikki doarjagat kulturovddideapmái leat deaŧalaččat sámi kultuvrra ovddidanbarggus. ¶
Čoahkkimat ja ávžžuhusat ¶
Sámedikki vuosttaš dáiddárkonferánsa dollojuvvui Sámedikkis Kárášjogas čakčamánu 2012.  Ulbmil konferánssain lei ásahit arena gos sáhttá lonohallat fágalaš vásáhusaid, sámi dáidaga ja kultuvrra muosáhusaid ja digaštallat kulturpolitihka. Prográmmas ledje logaldallamat ja dáiddalaš ovdanbuktimat buot dáiddašáŋŋeriin nugo lávdedáidda, luohti, musihkka, girjjálašvuohta, visuála dáidda ja filbma. Konferánssa loahpas ledje joavkobarggut ja ávžžuhusaid ja oainnuid ovddideapmi boahttevaš  kulturpolitihkkii. ¶
Ávžžuhusat leat váldojuvvon mielde viidáset barggus kulturdieđáhusain. Okta oaidnu man oallugat ovddidedje, lei ahte našuvnnalaš kulturpolitihkka lea unnán váldán vuhtii sámi dáidaga ja kultuvrra ja nu nappo ohcaluvvo našuvnnalaš sámi kulturpolitihkka. Lei stuora beroštupmi searvat konferánsii ja oasseváldiid áŋgirvuohta čájehii ahte sámi dáiddáriin ja kulturbargiin lea stuora dárbu fágalaš čoahkkananbáikkiide. Danne áigu Sámediggi maiddái boahtteáiggis doallat dáiddárkonferánssaid áigges áigái. Konferánsa lágiduvvui ovttasráđiid Sámi dáiddárráđiin ja lea okta dáiddáršiehtadusa bohtosiin. ¶
Sámediggeráđđi lea maiddái doallan gulahallančoahkkimiid kulturdoaluin 2012 geasi. Gulahallančoahkkimiid olis háliideimmet mii sámi dáidda- ja kultureallima oasálaččain ja eará berošteddjiin oažžut oainnuid boahttevaš kulturpolitihkkii. Gulahallančoahkkimat leat addán Sámediggái vejolašvuođa oažžut áigái njuolggodigaštallama kulturpolitihka birra singuin geat gullet dohko ja geat beroštit das. Ovttas oainnuiguin mat leat boahtán e-poastta bokte dahket oainnut ja ávžžuhusat gulahallančoahkkimiin deaŧalaš oasi dán dieđáhusa diehtovuođus. ¶
Diehtovuođđu muđui ¶
Ovdalaččas gávdnojit maiddái dieđut sámi dáidaga ja kultuvrra ja Sámedikki kulturpolitihka hárrái. Mii leat geavahan soames dutkamušaid dieđáhusbarggus. Dat boahtá ovdan girjjálašvuođalisttus. ¶
Kommenterejuvvon sámi statistihkka ráiddus “Sámi logut muitalit” addet vuđolaš dieđuid dilálašvuođaid birra sámi servodagas. 4. girjjis gehččojuvvojit erenoamážit Sámedikki juolludeamit kulturáigumušaide. Guoskevaš artihkkalis lea buorre bajilgovva Sámedikki juolludemiid sturrodagain, ohcanloguin dáidda ortnegiidda ja das gos ohcamat bohtet. 3. girjjis gieđahallojuvvojit sámi mediat. ¶
Ráđđehusa politihkka lea deaŧalaš vuođđun Sámedikki kulturpolitihkkii. Sin stuoradiggedieđáhusat ja čielggadeamit oppalaš sámepolitihka ja kulturpolitihka hárrái leat maiddái deaŧalaš vuođđun dán dieđáhusbarggus. ¶
Dasa lassin leat fágasuorggis ráhkaduvvon iešguđetlágan bajilgovat ekonomalaš ovdáneami hárrái Sámedikki iežas doarjagiid vuođul sámi kultuvrii. ¶
Áŋgiruššansuorggit ¶
Sámediggedieđáhus sámi dáidaga ja kultuvrra birra galgá vuoruhit áŋgiruššansurggiid ja čalmmustahttit daid hástalusaid, mihttomeriid ja strategiijaid mat mis leat. Dás čuovvovaččat áigut almmuhit dan 4 áŋgiruššansuorggi. Dat ovdanbuktojuvvojit sierralagaid, muhto oktasaš mihttomearri lea dattege ealli ja máŋggabealat dáidda- ja kultureallin mas lea buorre kvalitehta ja lea buohkaide olámuttos. Dat njeallje áŋgiruššansuorggi leat: ¶
1. Čielgaset ovddasvástádus sámi kultuvrra hárrái 2. Sámi dáiddáriidda buoret rámmaeavttut  3. Sámi kulturásahusat sámi kultuvrra gaskkusteami ja muosáheami arenan 4. Árvoháhkan ja ovdáneapmi kulturealáhusain ¶
Hástalusaid identifiseren kultursuorggis lea daid vásáhusaid vuođul mat mis alddiineamet leat politihka ovddideamis ja daid máhtuid vuođul mat mis dien suorggis leat olámuttos. Erenoamážit leat mii deattuhan oainnuid ja ávžžuhusaid mat bohtet sámi dáidda- ja kulturdoaimmaheddjiin. ¶
1 Čielgaset ovddasvástádus sámi kultuvrra hárrái ¶
Sámediggi ii sáhte ii ge dáhto akto guoddit ovddasvástádusa sámi dáidaga ja kultuvrra hárrái. Maiddái nášuvnnalaš, guovlulaš ja báikkálaš eiseválddiin lea ovddasvástádus das ahte sámi dáidagis ja kultuvrras leat seamma ovdánanvejolašvuođat go muđui Norgga dáidda- ja kultureallimis leat. Norgga stáhta lea vuođđuduvvon guovtti álbmoga eatnama ala, sápmelaččaid ja dáččaid. Sámegiella ja sámi kultuvra adnojuvvojit leat Norgga álgogiella ja -kultuvra ja danne lea dain seamma vuoigatvuohta suodjaluvvot ja ovddiduvvot go dárogielas ja Norgga kultuvrras lea. Sámi álbmot vásiha ahte našuvnnalaš, guovlulaš ja suohkanlaš eiseválddit eai atte sámi kultuvrii seamma suodjalan- ja ovdánaneavttuid go dáčča kultuvrii. Vuosttaš áŋgiruššansuorgi lea danne Sámedikki ovttasdoaibma eará almmolaš eiseválddiiguin kulturpolitihkas. ¶
Hástalusat ¶
Sámedikki ovddasvástádus Sámedikki váldobargun kulturpolitihkas lea lágidit dilálašvuođaid dasa ahte sámi dáidda- ja kulturdoaimmat sáhttet ovdánit. Min mihttomearrin lea ahte mis galgá leat buohkaide olámuttos ealli ja máŋggabealat sámi dáidda- ja kultureallin mas lea buorre kvalitehta. ¶
Sámi servodat lea ain servodathuksejeaddji dásis, mas vuođđooasit kultuvrra ja giela dáfus leat vuoruhuvvon ja ain fertejit vuoruhuvvot. Dát eaktuda garra áŋgiruššama sámi servodaga iežas bealis, sámi ásahusaid, Sámedikki ja stáhtalaš eiseválddiid bealis. Sámediggi atná iežas ovddasvástádussan áimmahuššat ja ovddidit daid álgagiid ja doaimmaid maid sámi álbmot ovddasta ja áigu dán proseassas leat deaŧaleamos eavttuidbiddji. Stáhtalaš eiseválddiin lea liikká bajimus ovddasvástádus lágidit dilálašvuođaid nu ahte sámi servodat ieš sáhttá viidáseappot ovdánahttit ja hukset iežas servodaga. ¶
Sámedikkis lea ovddasvástádus máŋgga hálddašandoaimma dáfus sámi dáidda- ja kultureallimis. Ovdalaččas ásahuvvon sámi ásahusaid ja ortnegiid hálddašanovddasvástádus sirdojuvvui stáhtas midjiide 2002:s. Dát guoskkai sámi museaide, Beaivváš Sámi Našunálateáhterii, sámi festiválaide, sámi valáštallamii ja máŋgga eará ekonomalaš ortnegii kultursuorggis. Dát mielddisbuvttii earret eará ahte Sámediggi dál hálddaša ja juolluda stáhtadoarjaga dieidda doaimmaide. Sámediggi lea dasa lassin siskkildan eambbo ortnegiid ja ásahusaid min kulturhálddašeapmái olahan dihte iežamet mihttomeriid dán suorggis. ¶
Sámediggi bargá dan ovdii ahte ráđđehus galggašii áimmahuššat sámi dáidda- ja kultureallima ovdánahttima iežaset bajitdási politihkas. Dát guoská áššiide main Sámedikkis lea formála hálddašanovddasvástádus ja áššiide main ráđđehusas lea ovddasvástádus. Dán barggus leat min deaŧaleamos reaiddut konsultašuvdnašiehtadus ja gulahallančoahkkimat juohke jahkebealis Kulturdepartemeanttain. ¶
Sámedikki ja ráđđehusa konsultašuvdnašiehtadusas boahtá ovdan ahte galgá Sámedikkiin gulahallojuvvot buot lágan áššiin mat sáhttet njuolga čuohcat sámiide. Stáhta konsultašuvdnageatnegasvuođaide gullet buot lágaid ja hálddašandoaimmaid ásaheamit, mat sáhttet njuolga váikkuhit sámiide álgoálbmogin. Lea buori muddui Sámedikki duohken mearridit guđet áššit gusket njuolga sámiide. Dat čuovvu sámelága §:s 2-1. Dat mearkkaša ahte ieš konsultašuvdna maiddái galgá čielggadit boahtá go doaibma váikkuhit sámiide njuolga. Sámediggi áigu ain garraseappot geavahit konsultašuvdnašiehtadusa iežas barggus buoridit sámi dáidaga ja kultuvrra ovdáneami. ¶
Sámediggi bargá dan ovdii ahte buohkain galgá leat vejolašvuohta muosáhit sámi dáidaga ja kultuvrra. Mii leat rámis sámi historjjáin, iežamet kulturárbbiin ja iežamet dáidagiin ja kultuvrrain. Sámi ásahusat leat min deaŧaleamos báikkit gos sámi dáidda ja kultuvra gaskkustuvvo. ¶
Ráđđehusa ovddasvástádus sámi dáidaga ja kultuvrra hárrái Sámi kultuvrra seailluheapmi lea naššuvnnalaš ovddasvástádus. Norgga stáhta lea Vuođđolága, láhkaásahusaid ja soahpamušaid bokte geatnegahttán iežas váldit ovddasvástádusa sámegiela, sámi kultuvrra, historjjá ja servodateallima ovddas. Sámi beroštumiid vuhtiiváldin galgá leat mielde politihkkahábmemis buot áigeguovdilis surggiin. Sámediggi ásahuvvui sihkkarastin dihte sámiide dásseárvosaš dili. Danne ferte ráđđehus hálddašit iežas ovddasvástádusa ovttasráđiid Sámedikkiin. ¶
St. dieđ. nr. 28 (2007-2008) Samepolitikken (Sámepolitihkka) nanne ahte ráđđehus áigu kulturpolitihkalaččat guovtti váldolinjjá mielde doaimmahit stáhta ovddasvástádusa sámi kultuvrra hárrái. Vuosttažettiin áigu ráđđehus lágidit dilálašvuođaid dasa ahte Sámediggi sáhttá čađahit iešheanalaš kulturpolitihka. Ráđđehus áigu dasa lassin čađahit oppalaš ja bajitdási kulturpolitihka, mas maiddái sámi kultuvrras lea lunddolaš ja deaŧalaš sadji. ¶
Sámediggi oaivvilda ahte ráđđehus ii fuolat dien ovddasvástádusa doarvái bures. ¶
Stáhtabušeahta bokte mearrida ráđđehus rámmaid Sámedikki juolludemiide sámi dáidagii ja kultuvrii. Go ráđđehusa ja Sámedikki gaskka eai leat čielggaduvvon vuogádagat ja proseassat kultursuorggi dilálašvuođa, ovdánandárbbuid ja bušeahttavuoruhemiid birra, de lea maiddái ovddasvástádus sámi dáidaga ja kultuvrra hárrái eahpečielggas. ¶
Sámedikki vejolašvuođat váldit ovddasvástádusa sámi dáidaga ja kultuvrra ovddas ráddjejuvvo das go Sámedikki ja ráđđehusa gaskka leat váilevaš bušeahttavuogádagat. Mii fertet áigges áigái doalahit iežamet daidda láidestusaide maid ráđđehus bidjá stáhtabušeahtas. Lea leamaš hástalussan ahte juolludeamit stáhtabušeahta bokte várrejuvvojit dihto doaimmaide ja ahte vejolaš lasiheamit dušše gokčet hadde- ja bálkálassáneami. Sámedikki rolla šaddá dan geažil eahpečielggas. Mis leat ollu sámi dáidda- ja kulturortnegiid dáfus hálddašanovddasvástádus, muhto juolludeamit stáhtabušeahta bokte eai atte suorgái muni ovdánit. ¶
Ráđđehusa ovddasvástádussii sámi kultuvrra ovddas gullá maiddái ahte sámi kultuvrras galgá leat lunddolaš ja deaŧalaš sadji oppalaš ja bajitdási kulturpolitihkas. Ráđđehus čađaha jeavddalaččat ođđa ođastusaid, áŋgiruššamiid, čielggademiid, lávdegottiid ja prošeavttaid kultursuorggis. Čállojuvvojit stuoradiggedieđáhusat kultuvrii gullevaš fáttáin ja stuoradiggedieđáhusat eará áššesurggiin mat váikkuhit kultursuorggi. Dat lea buorre ja dárbbašlaš. Sámediggi oaivvilda ahte diekkár doaimmaid plánemis berre árvvoštallojuvvot man muddui dat maiddái guoskkahit sámi dilálašvuođaid ja kultuvrra, njuolga dahje eahpenjuolga. Dan oktavuođas sáhttá maid leat relevánta čielggadit diekkár čuolmmaid Sámedikkiin juo dalle go plánegohtet. Ovdamearkka dihte go iešguđetlágan lávdegottiide hábmejuvvo mandáhtta ja nammaduvvojit olbmot. ¶
Ráđđehus lea kulturloktema oktavuođas našuvnnalaččat ovddideame kultuvrra. Kulturloktema ulbmil lea lasihit ruhtadoarjagiid kultursuorgái, addit kultureallimii ja eaktodáhtolašvuhtii eambbo ánssu ja stáhtusa, ja čielggasmahttit eiseválddiid ovddasvástádusa kultursuorggis. Sámediggi ii leat duhtavaš daid lasáhusaiguin mat dán áŋgiruššama olis leat boahtán sámi kultuvrii.  Mii vásihit ahte ráđđehus bidjá meriid dasa mo ruhta galgá geavahuvvot, ja mii vásihit ahte sámi giella ja kultuvra eai čalmmustahttojuvvo ja siskkilduvvo kulturloktema eará áŋgiruššamiin. Sámediggi lea datte duhtavaš ráđđehusa signálaide 2013 stáhtabušeahtas, gos ráđđehus dieđiha sámi kultuvrii ja gillii boahtit 50 miljovnna 5 jagis. ¶
Oppalaš ja bajitdási politihkka dahká oasi maiddái sámi dáiddáriid ja sámi dáiddár-organisašuvnnaid rámmaeavttuin. Dan lea Sámediggi máŋgga háve čujuhan ráđđehusa kulturpolitihka hárrái. Sámediggi vásiha dávjá ahte ii váldojuvvo mielde dakkár proseassaide, ahte eai váldde vuhtii min cealkámušaid, dahje ahte ráđđehusain sohppojuvvon áigumušaide eai čuovo doarvái ruđalaš doarjagat. ¶
Okta ovdamearka duon maŋemussii lea konsultašuvdna Sámedikki ja Kulturdepartemeantta gaskka St.dieđ. nr. 32 (2007-2008) Bak kulissene hárrái. Konsultašuvnnaid boađusin šattai eambbo teaksta sámi kultuvrra ja sámi lávdedáidaga birra, mas ráđđehus deattuhii iežas bajimus ovddasvástádusa sámi kultuvrra guovdu ja ahte lea dárbbašlaš ahte teáhteriin leat buorit rámmaeavttut iežaset doibmii. Liikká lea dilli ain nu ahte Beaivváš Sámi Našunálateáhter lea sámi našunálateáhter, muhto das eai leat seamma resurssat go eará teáhteriin seamma institušunála dásis. Beaivváš sáhttá buohtastahttit iežas eará riikkaidgaskasaš ja guovlulaš teáhteriiguin Norggas dáiddalaš kvalitehta hárrái. Muhto teáhter ii sáhte ekonomalaš eavttuid hárrái buohtastahttit iežas eará našunála lávdedáiddaásahusaiguin, ii ge vel unnimus guovlluteáhteriiguin ge. ¶
Mii muittuhit ahte stáhtas lea konsultašuvdnageatnegasvuohta sámi beroštumiiguin áššiin mat konkrehta, muhtin muddui ja njuolga gusket daidda. ¶
Sámediggi oaivvilda ahte ráđđehusas maiddái lea ovddasvástádus dasa ahte sámi dáidda ja kultuvra lea oidnosis ja olámuttos buohkaide. Mii oaivvildit ahte lea vahágin Norgga kultuvrii go eambbo bealálaččat kultursuorggis eai ane eambbo beroštumi dasa ahte sámi kultuvra lea deaŧalaš ja diehttelas oassi min riikka kultuvrras. Mis lea sámi našunálateáhter mii čájeha bihtáid sámegillii ja bihtáid maid duogážin leat sámi servodatdilálašvuođat. Mii háliidivččiimet oaidnit eambbo buvttademiid ovdamearkka dihte Nasjonalteáhteris dahje daid eará guovlluteáhteriin main temán leat sámi servodatáššit dahje maid sámi dáiddárat leat buvttadan. Vaikko ságas dávjá leat ge sámi guovllut, de han sámit ásset miehtá Norgga. Dađistaga eanebut fárrejit gávpogiidda ja čoahkkebáikkiide. Mii jáhkkit ahte norgalaččaide muđui nai livččii hávski vásihit sámi dáidaga ja kultuvrra. ¶
Ráđđehusas leat ollu ortnegat mat buoridit dáiddáriid rámmaeavttuid. Muhtimat dain eai addojuvvo sámi dáidagii ja kulturprošeavttaide danne go atnet vuođđun dušše dárogiela ja dáčča kultuvrra. ¶
Okta ovdamearka lea NORLA (Norwegian Literature Abroad), mii lea dienaskeahtes informašuvdnakantuvra mii oažžu stáhtadoarjaga. Guovddáš vuovdala ja gaskkusta Norgga girjjálašvuođa olgoriikii. NORLA hálddaša iešguđetlágan doarjagiid Olgoriikkadepartemeantta (ORD) ja Kulturdepartemeantta (KUD) ovddas Norgga girjjálašvuođa jorgaleapmái ja eksporteremii. Girjjálašvuođa jorgaleami ortnet eaktuda ahte girjjálašvuohta vuos lea almmuhuvvon dárogillii. Dat mearkkaša ahte sámegiel girjjálašvuohta ii sáhte dien ortnega bokte oažžut doarjaga jorgaluvvot eará gielaide. ¶
Sáhttit buohtastahttit eará doarjjaortnegiiguin mat Olgoriikkadepartemeanttas leat riikkaidgaskasaš dáidda- ja kulturovttasbargui (ovdamearkka dihte musihkkii, lávdedáidagii, dáiddaduodjái, govvadáidagii, designii ja arkitektuvrii, filbmii). Ii guđesge dáin leat eaktun ahte ohccit vuos galget buvttadan/almmuhan dárogillii. ¶
Guovlulaš ja báikkálaš eiseválddiid ovddasvástádus sámi kultuvrra hárrái Maiddái guovlulaš ja báikkálaš eiseválddiid ovddasvástádus sámi dáidaga ja kultuvrra hárrái lea eahpečielggas. Sámediggi oaivvilda ahte sihke fylkkagielddain ja gielddain lea ovddasvástádus ovddidit sámi dáidaga ja kultuvrra. Dat mearkkaša ahte dat fertejit iežaset barggus maiddái váldit ovddasvástádusa das ahte sámi kultuvrras galgá leat lunddolaš ja deaŧalaš sadji sin politihkalaš ovdánahttimis. ¶
Mis leat máŋga buori ovdamearkka dasa ahte guovlulaš eiseválddit váldet dán ovddasvástádusa. Sápmi music lea prošeakta Finnmárkku fylkkagieldda olis, man mihttomearri lea suhppet sámi musihkkáriid viidát máilbmái. Sámi musihkkárat sáhttet ohcat šaddat jagi artistan ja oažžut veahki márkanfievrridit iežaset  buvttademiid siskkobealde ja olggobealde Norgga rájiid, ja veahki searvat riikkaidgaskasaš festiválaide. Mis lea maiddái buorre ovttasbargu Romssa fylkkagielddain sin guovllu kulturviesuid ja festiválaid hárrái. ¶
Sámediggi lea datte vásihan ahte go Sámediggi oažžu hálddašanovddasvástádusa ortnegiidda sámi kultuvrra várás, de geassádit regiovnnalaš eiseválddit. Dat dáhpáhuvai earret eará dalle go Sámediggi válddii badjelasás hálddašanovddasvástádusa sámi museaid dáfus. Muhtin fylkkagielddat eai šat atte maide sámi ásahusaid doaimmaheapmái, vaikko sis lea ge stuora sámi álbmot iežaset guovllus. Dát rihkku Kulturlága (2007), mii nanne stáhta, fylkkagieldda ja suohkana ovddasvástádusa kulturdoaimmaid hárrái. Kulturláhka cealká maiddái ahte lea geatnegasvuohta fuolahit ahte eanemus lági mielde olbmot besset muosáhit máŋggabealat kulturfálaldagaid. ¶
Sámedikkis leat ovttasbargošiehtadusat fylkkagielddaiguin Hedmárkku rájes lullin gitta Finnmárkui davvin. Dat lea min deaŧaleamos reaidu ovttasdoaimmas fylkkagielddaiguin. Leat maiddái ekonomalaš váikkuhangaskaoamit čadnojuvvon šiehtadusaide ja dain eaktuduvvo ahte prošeavttaid galgat mii ovttas ruhtadit. Sámediggi lea, ovttas fylkkagielddaiguin álggahan barggu oažžut ovttasbargošiehtadusaid eambbo konkrehtan ja čielggasmahttit ulbmiliid. Mii bargat dan ovdii ahte dát sáhtášii leat mielde nanneme sámi kultureallima. ¶
Fylkkagielddat eaiggáduššet ja ruhtadit dahje nammadit stivralahtuid ollu kulturásahusaide. Sámediggi oaivvilda ahte fylkkagielddat sáhtáše dien stivrenvejolašvuođa geavahit bargat dan ovdii ahte diet ásahusat ovttasbarggaše sámi ásahusaiguin dahje lágidivčče dili nu ahte diet ásahusat sáhtáše gaskkustit sámi dáidaga ja kultuvrra. Ovdamearkka dihte leat sihke Finnmárkku ja Romssa fylkkagielddat oasuseaiggádat Hålogaland teáhteris ja nammadeaba ovttas ovtta áirasa stivrii.  Fylkkagielddat sáhtáše garraseappot oččodit sámi buvttademiid teáhteriidda dahje ovttasbarggu sámi ásahusaiguin. Sámediggi áigu dieđusge maiddái bargat dan ovdii. ¶
Kultuvrralaš skuvlaseahkka rahpá ollu mánáide ja nuoraide geainnu máŋggalágan kulturvásáhusaide ja dat olaha oallugiid. Kultuvrralaš vázzinsoabbi ges lágida kultuvrralaš vásáhusaid vuorrasiidda. Ortnegat fertejit jotkojuvvot ja eandalii viiddiduvvot. Sámi kultuvra ferte šaddat lunddolaš ja siskkilduvvon oassin diein ortnegiin. Diekko lea Norgga kulturráđis deaŧalaš ovddasvástádus. ¶
Suohkanat leat deaŧalaččat doaimmaid čađaheamis sámi álbmoga várás. Ollu suohkaniin leat sámi ásahusat, mat buktet bargosajiid smávva suohkaniidda. Suohkaniid heajos ruhtadili geažil de unnidit ollu suohkanat iežaset doarjagiid sámi kulturdoaimmaide ja -ásahusaide, ja muhtimat juo heaittihit oalát. Sámediggi šaddá ollu ovdamearkkain de akto ruhtadit ásahusaid ja festiválaid mat addet kulturfálaldagaid ja -vásáhusaid olles álbmogii, seammás go leat buorit bargosajit. ¶
Suohkaniid kulturskuvllat leat buorit fálaldagat mánáide ja nuoraide, ja berreše oažžut dohkálaš vuođu iežaset doibmii. Sámi guovlluin berrejit maiddái fállojuvvot sámi kulturdoaimmat kulturskuvllain. Deanu gielddas lea iežas kulturskuvlafálaldaga bokte mánáidteáhter mii buori vuogi mielde geavaha sámegiela ja hukse iežas buvttademiid sámi duohtadiliid vuođul. ¶
Sámediggi bargá dál ráhkadit ovttasbargošiehtadusa Romssa suohkaniin. Mii leat maid sáhkalaga Álttáin, Osloin ja Troanddimiin dan birra. Ulbmil šiehtadusaiguin lea lágidit dilálašvuođa bissovaš ja diehttevaš ovttasbargui bealálaččaid gaskka sámi áššiin ja ahte bealálaččat barget dan ovdii ahte sámit sáhttet gáhttet ja ovdánahttit iežaset giela, kultuvrra ja servodateallima. Ovttasbargu suohkaniiguin addá ollu vejolašvuođaid. Dat sáhttá nannet ja váikkuhit politihkkahábmema sámi servodatsurggiin, mat ovdal eai leat leamaš lunddolaččat suohkaniidda. Kultureallimii sáhttá dat mearkkašit ahte dat olaha eambbo ja ođđa olbmuid ja gehččiid, ja nu beassá sámi kultuvra oažžut eambbo fuomášumi. ¶
Mihttomearit ja strategiijat ¶
Váldoulbmil: ¶
 Sámediggi lea sámi dáidaga ja kultuvrra ovddideami deaŧaleamos eavttuidbiddji. ¶
Oasseulbmil: ¶
 Duohta šiehtadallamat ráđđehusain juolludemiid birra sámi dáidagii ja kultuvrii ¶
 Sámi kultuvrras lea lunddolaš ja deaŧalaš sadji ráđđehusa oppalaš ja bajitdási kulturpolitihkas ¶
 Guovlulaš ja báikkálaš eiseválddit barget ovttas ovdánahttit sámi dáidaga, kultureallima ja sámi ¶
kulturásahusaid ¶
 Sámi dáidda ja kultuvra galgá leat buohkaide olámuttos ¶
 Sámi kultuvra lea diehttelas oassi našuvnnalaš, guovlulaš ja báikkálaš dáidda- ja ¶
Strategiijat: ¶
 Ovddasvástádus sámi kultuvrra ovddas čielggasmahttojuvvo ráđđehusa ja Sámedikki ¶
bušeahttašiehtadallamiid bokte ¶
 Eambbo geavahit konsultašuvdnašiehtadusa kulturáššiid gulahallamis ráđđehusain ¶
 Ovttasbargošiehtadusaid bokte čalmmustahttit guovlulaš eiseválddiid ovddasvástádusa sámi ¶
dáidaga ja kultuvrra ovddas ¶
 Oččodit buori ovttasbarggu guovlulaš ja báikkálaš eiseválddiiguin sámi dáidaga ja kultuvrra ¶
ovddideami hárrái ¶
2  Sámi dáiddáriidda buoret rámmaeavttut ¶
Sámedikki ovddasvástádus sámi dáidaga ovddideamis lea fuolahit ahte dáiddáriin leat buorit ja einnostahtti rámmaeavttut sin doibmii. Mii galgat sihke lágidit dilálašvuođaid dasa ahte mis lea girjás sámi kultureallin seammás go galgat láhčit vuođu dasa ahte kvalitehta ja profešunalitehta sáhttá ovdánit. Mii galgat láhčit dili árbevirolaš ovdanbuktinvugiide, seammás go galgat láhčit dili dán áiggi sámi dáidagii. Sámit leat álbmot mas leat máŋga sámegiela. Dat riggodat galgá oidnot maiddái kulturoktavuođain. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanváldi mii mis lea ságastallamiid, gulahallamiid ja ovttasbarggu bokte eará almmolaš eiseválddiiguin. ¶
Dát áŋgiruššansuorgi lea Sámedikki politihkka sámi dáiddáriid guovdu. Dán dieđáhusa olis áigut čađahišgoahtit eambbo aktiiva politihka iežamet dáiddáriid guovdu. ¶
Hástalusat ¶
Sámedikki ohcanvuđot doarjagat Dáiddárkonferánssas, oainnuin e-poasttaid bokte ja gulahallančoahkkimiin lea Sámediggi ožžon moaitagiid min ohcanvuđot doarjagiid vuostá kultursuorggis ja dasa movt mii daid hálddašit. Vásihuvvo ahte doarjjaortnegat leat gáržžit ja unnán einnostahttit. Sii ohcalit ahte kvalitehta deattuhuvvošii eambbo ja sii ohcalit eambbo stipeanddaid. Sámi dáidda- ja kulturbirrasiid ovddasteaddjit oaivvildit ahte ruhta stivrejuvvo beare instrumentálalaččat, ja ahte Sámediggi politihkalaš orgánan bidjá politihkalaš láidestusaid dáiddáriidda ja sin dáiddalaš bargui. Dáiddáriid gáibádus lea ahte fertet earuhit politihka ja fága, ja ahte dáidda- ja kulturfágalaš árvvoštallan ferte leat vuođđun ohccojuvvon prošeavttaid gieđahallamis. Dat guoská erenoamážit girjjálašvuođa ja musihka fágasurggiide. ¶
Dáid čuolmmaid ja moaitámušaid váldá Sámediggi duođas. Vai olahivččiimet iežamet mihttomeari ealli ja máŋggabealat dáidda- ja kultureallima hárrái mas lea buorre kvalitehta ja mii lea olámuttos buohkaide, de ferte leat sadji dáiddalaš friddjavuhtii. Seammás leat mis oppalaš ja bajitdási láidestusat das ahte mánát ja nuorat ja gielalaš girjáivuohta galget leat vuođđun kulturpolitihkalaš árvvoštallamis. Stáhtalaš doarjagiin leat, ja galget leat, nanu njuolggadusat vuođus. ¶
Dáidda galgá leat friddja ja galgá viiddidit ovdanbuktinvejolašvuođaid servodahkii. Eambbo rabasvuohta, fágalaš lávdegottit gos dáiddafágalaš árvvoštallamat dahkkojuvvojit buriid árvvoštallamiid vuođul, ja buorit rámmaeavttut galget leat mielde ovddideame aktiiva diehtovuđot kulturpolitihka. Sámedikkis lea mihttun doalahit veahá gaskka friddja dáidda- ja kultureallimii, seammás go fertet jierpmi geavahit goappaš bealde beavddi. Sámedikkis ja sámi servodagas lea legitiima riekti stivret iežas beroštumiid dihto guvlui, muhtin kulturpolitihkalaš mihtut galget duohtan dahkkojuvvot. ¶
Rabasvuohta das mo proseassat čađahuvvojit, digaštallamat árvvoštallamiid ja eavttuid birra, ja fágalaččat vuođustuvvon árvvoštallamat ohcanproseassain sáhttet leat mielde buorideame luohttámuša dasa movt Sámediggi hálddaša doarjjaortnegiid. Dáiddárat ja kulturdoaimmaheaddjit fertejit ges bealisteaset maiddái guldalit politihkalaš beallái, dáidda ii leat luvvejuvvon servodagas. Doarjut máŋggabealatvuođa sámi servodagas lea seamma go doarjut kvalitehta ja ođasmahttimiid. Dáidda lea maiddái servodatberošteaddji, dáidda lea maiddái servodatoasseváldi. ¶
Sámediggi áigu dárkilit guorahallat iežamet ohcanvuđot doarjjaortnegiid. Dat dáhpáhuvvá ovttasráđiid sámi dáiddárorganisašuvnnaiguin. ¶
Dáiddáršiehtadus Ovttasbargu Sámedikki ja Sámi dáiddárráđi gaskka lea regulerejuvvon Sámedikki ja sámi dáiddárorganisašuvnnaid ovttasbargošiehtadusa (dáiddáršiehtadusa) bokte. Evalueremis 2012:s deattuhuvvui ahte dáiddáršiehtadus lea hui deaŧalaš dasa ahte sámi dáidagis leat muhtin einnostahtti rámmat ja ortnegat. Dat addá dáiddáriidda ja sin organisašuvnnaide sihkarvuođa mii dahká vejolažžan guhkit áigái plánet doaimmaid. Šiehtadus sihkkarastá maiddái ahte dáiddárat ieža buori muddui besset stivret dan ruđa mii boahtá šiehtadusa olis. ¶
Evalueren čájeha datte ahte dáiddáršiehtadus dovdo bisuheaddji instrumeantan mas lea unnán sadji dakkár dynamihkkii mii sáhtášii sámi dáidaga doalvut ovtta lávkki viidáseappot. Duogážin dasa lea váilevaš ekonomalaš doaibmanmunni šiehtadallandilálašvuođas, danne go Sámediggi buori muddui juo lea mearridan ekonomalaš rámmaid šiehtadallamii, ovdal go dat oba álget ge. Viidáseappot dahket šiehtadallama rámmat váttisin oažžut ođđa doaimmaid šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja nu nappo sin vejolašvuođa olahit dohko iežaset dárbbuiguin. ¶
Okta dain stuorimus hástalusain sáhttit dadjat maide šiehtadusa váikkuhusaid birra, lea go dáiddáršiehtadusas eai leat biddjojuvvon mihttomearit mat galget olahuvvot. Dat ráddje vejolašvuođa árvvoštallat addá go ekonomalaš doarjja sávvojuvvon ávkki ja lea go sámi dáidda ovdánan rievttes guvlui. Eai leat mearriduvvon mihttomearit ovdáneami hárrái, mat sáhtáše čujuhit guđe guvlui ovdáneapmi galggašii mannat. Danne lea váttis organisašuvnnaide ákkastallat dárbbuid ovddas doaimmaide mat sáhtáše leat veahkkin olahit mihttomeriid mat leat dobbelis otná dási. Dieinna lágiin sáhttá dadjat ahte dáiddáršiehtadus lea oađđinguoddán sihke organisašuvnnaide ja Sámediggái. ¶
Dáiddáršiehtadus ii leat ođasmahttojuvvon dan rájes go ásahuvvui 2004:s. Ođđa váldošiehtadus galgá sohppojuvvot ja leat gustovaš 2014 rájes. Šiehtadusa evaluerema bohtosat ja rabas gulahallan dáiddárorganisašuvnnaiguin šaddá dien barggu vuođđun. Sámediggi áigu láhčit dili dasa ahte sámi dáiddárorganisašuvnnat sáhttet leat aktiiva bealálažžan sámi kulturpolitihkas. ¶
Eará rámmaeavttut sámi dáiddáriidda Gávdnojit máŋga deaŧalaš vuođu sámi dáiddáriid rámmaeavttuide. Earret eará infrastruktuvra maid sámi ásahusat dahket, našuvnnalaš eiseválddiid oppalaš kulturpolitihkka, báikkálaš ja guovlulaš eiseválddiid kulturpolitihkka, eará ruđalaš doarjjaortnegat kultuvrii, ovttasbargovejolašvuođat eará dáiddáriiguin ja eará ásahusaiguin ja kulturealáhusa ovdáneapmi. Dat gieđahallojuvvojit daid eará áŋgiruššansurggiid vuolde. ¶
Mihttomearit ja strategiijat ¶
Váldomihttomearri: ¶
 Hábmet, doaimmahit, gaskkustit ja vásihit girjás ja máŋggabealat sámi dáidda- ja ¶
kulturovdanbuktimiid ¶
Oassemihttomearit: ¶
 Sámi dáiddáriin leat buorit ja einnostahtti rámmaeavttut iežaset bargui ¶
 Gievrras ja aktiiva sámi dáiddárorganisašuvnnat ¶
Strategiijat: ¶
 Buoret mihttomearre- ja boađusstivrejupmi sámi dáidaga ja kultuvrra ohcanvuđot doarjagiidda ¶
 Nannet dálá áiggi sámi dáidda- ja kulturdoaimmaid ¶
 Gáhttet, doaimmahit ja gaskkustit árbevirolaš dáidda- ja kulturvugiid ¶
 Sámedikki kulturpolitihkas áimmahuššat sámi mánáid ja nuoraid ja gielalaš girjáivuođa ¶
 Ovdánahttit Sámedikki ja Sámi dáiddárráđi ovttasbargošiehtadusa (dáiddáršiehtadusa) ¶
 Háhkat guovlulaš ja riikkaidgaskasaš ovttasbargoarenaid sámi ja eará dáiddáriidda ¶
 Dáiddáršiehtadusa bokte addit Sámi dáiddárráđđái vejolašvuođa váldit stuorit ovddasvástádusa ¶
sámi dáidaga ja kultuvrra ovddideamis ¶
 Oččodit áigái guovlulaš ja riikkaidgaskasaš ovttasbargoarenaid sámi ja eará dáiddáriidda ¶
 Politihkkahábmen lagas gulahallama bokte dáidda- ja kultursurggiiguin ¶
 Oččodit áigái arenaid, fierpmádagaid ja ovttasbargoprošeavttaid mat dagahit ahte sámi dáidda ja ¶
kultuvra eambbo fállojuvvo ja vuvdojuvvo riikkaidgaskasaš márkaniin ¶
3 Sámi kulturásahusat sámi kultuvrra gaskkusteami ja muosáheami arenan ¶
2008:s ovddidii sámediggeráđđi ásahusdieđáhusa. Dieđáhusas boahtá ovdan ahte sámediggeráđi mihttomearri ásahusaid ovddidemiin lea nannet ja ovdánahttit sámi ásahusaid guovddáš servodatsurggiin sámi demokratiija, máhtolašvuođa ja kapasitehta vuođđun, ja ávkin sámi servodahkii. Sámediggi lea dieđáhusas dovddahan iežas čielga áigumuša leat guovddážis láhčime dili sámi ásahusaid ovdánahttimii. ¶
Dán áŋgiruššansuorggi olis áigu Sámediggi viidáseappot fievrredit iežas ásahuspolitihka. ¶
Hástalusat ¶
Sámediggi lea maŋemus jagiid geavahan olu návccaid ásahusdieđáhusa čuovvoleapmái. Mii leat atnán fuola ásahusaid huksemis ja organiseremis. Ollu ásahusat leat ođđasis organiserejuvvon, sámi kulturviesuid viessoláigoruhtadeami ortnet lea dál ásahuvvon, máŋga huksenproseassa leat joatkašuvvan ja álggahuvvon ja eambbo kulturásahusat leat boahtán mielde Sámedikki bušehttii. Norut-Álttá (2012) raporta kulturealáhusaid birra sámi guovlluin čájeha ahte almmolaččat ruhtadan sámi kulturásahusain lea lassánan barggaheapmi. ¶
Bargu hukset ja nannet sámi ásahusaid organiserema lea leamaš dárbbašlaš. Dainna bargguin áigut joatkit, nu ahte olahit iežamet mihttomeriid gievrras sámi ásahusaid hárrái. ¶
Ásahuspolitihka viidáset čađaheamis ferte leat čielgaset geahčastat kulturásahusaid doaimma ja fágalaš sisdoalu guvlui, ja dasa movt ásahusaid rolla kultursuorggis galgá leat. Sámediggi ferte čielgaseappot dovddahit makkár doaibmadási mii vuordit ovdamearkka dihte kulturviesuin. Mii fertet čielgasit oažžut ovdan ahte sámi ásahusat leat deaŧalaš bealálaččat ja ovttasbargoguoimmit sámi dáidda- ja kultureallima ovdánahttimis. Sámi ásahusat leat maiddái deaŧalaš infrastruktuvran sámi dáiddáriidda. Dat galget leat arenan gos ođasmahttin, gaskkusteapmi ja ovdáneapmi dáhpáhuvvá, ja gos sámegiella ja sámi kultuvra leat guovddážis. Dat ii mearkkaš ahte ásahusat eai juo leat dakkárat odne. Mii nappo háliidit čielggasmahttit daid sisdoalu ja rolla. ¶
Sámi ásahusat leat maid ohcalan lagat čuovvoleami ja gulahallama Sámedikki bealis, nu ahte min vuordámušat ásahusaide boađáše čielgaseappot ovdan, earret eará doarjjajuolludemiid mihttomearre- ja boađusstivremis, ja nu ahte ásahusat sáhtáše čilget iežaset dárbbuid ja hástalusaid. ¶
Lea ásahusaid iežaset ovddasvástádus doalahit ja ovdánahttit iežaset ásahussan ja háhkat buriid ovttasbargooktavuođaid eará bealálaččaide. Sámedikki ovddasvástádus lea earret eará láhčit dasa dili váikkuhangaskaomiidis bokte, gulahallama bokte ja go ásaha ovttasbargoarenaid. Sámediggi áigu maiddái joatkit dán barggu ráđđehusa guovdu nannen dihte sámi ásahusaid ekonomalaš rámmaeavttuid. ¶
Sámediggi lea eanas ovdamearkkain sámi ásahusaid stuorimus ruhtadeaddji. Stuora oassi Sámedikki bušeahta juolludemiin kultuvrii manná sámi ásahusaid ja organisašuvnnaid doibmii. Iežamet doarjagiid bokte sáhttit mii maiddái bidjat gáibádusaid ásahusaide. Mii fertet čielgaseappot oažžugoahtit ovdan iežamet vuordámušaid dan hárrái masa njuolggodoarjagat sáhttet geavahuvvot. Sámediggi áigu aktiivvalaččabut geavahit ruhtadandoarjaga ovddidit dan eavttu ahte eambbo doaibma addá buoret bušeahttabohtosiid. Nu go boahtá ovdan ásahusdieđáhusas, de ii leat Sámedikkis dainna makkárge sávaldat stivret ásahusaid. ¶
Sámediggi nammada stivralahtuid iešguđetlágan kulturásahusaide. Mii áigut dárkileappot geahčadit movt min stivranammadanrolla sáhtášii ovdánahttojuvvot. Stivračoahkkádus mas lea guoskevaš gelbbolašvuohta heivehuvvon ásahusa rollii ja ulbmilii, lea oassin ásahusa ovddideamis. Oassin ásahusaid gelbbolašvuođahuksemis lea Sámediggi ovdal doallan seminára stivralahtuide geaid mii ieža leat nammadan sámi kulturásahusaide. Mii oaidnit ahte sáhttá maiddái leat dárbbašlaš koordineret eará stivranammadeaddji orgánaiguin vai stivrrain šaddá vejolaš olahit mihttomeari unnimusat 40-60 % sohkabealovddasteami hárrái. ¶
Sámi ásahusat leat deaŧalaš infrastruktuvran sámi dáiddáriidda. Sámi dáidda ja dáiddadoaimmaheapmi lea máŋgga láhkái sámi ásahusaid vuođđun. Teáhterat ja festiválat leat dat ásahusat gos diet boahtá čielgasepmosit ovdan. Boahttevaš sámi dáiddamusea šaddá hui deaŧalaš sámi dálá áiggi dáidaga gaskkusteamis. Boahttevaš sámi dáiddamusea lea deaŧalaš fágalaš, gaskkustan-, diehtojuohkin- ja koordinerejeaddji orgána máŋgga sámi dáiddárii ja dáiddaduojárii. ¶
Dutkan- ja dáiddárviessu Lásságámmi lea iežas guosseorruide inspirašuvdnan ain joatkit ja ovdánit fágalaččat. Sámediggi áigu bargat dan ovdii ahte sámi ásahusaid ja sámi dáiddáriid gaskka šaddá ain lagat ovttasbargu. ¶
Sámi ásahusat lea maiddái deaŧalaččat barggaheami ja bargosajiid dáfus. Dat addet allagelbbolašvuođabargosajiid smávva sámi báikegottiide. Dás lea maiddái dásseárvobealli danne go ollu nissonolbmot barget dáin ásahusain, mii sáhttá leat mielde doalaheame sin báikkis ja eastadeame eretfárreme. Norut Álttá raporta kulturealáhusa birra sámi guovlluin čájeha ahte bargiid lohku sámi giella- ja kulturguovddážiin lea mearkkašahtti láhkái lássanan. ¶
Mihttomearit ja strategiijat ¶
Váldomihttomearri: ¶
 Sámi kulturásahusat leat deaŧalaččat sámi dáidaga ja kultuvrra ovdánahttimis ¶
Oassemihttomearit: ¶
 Fágalaččat nanu sámi kulturásahusat ¶
 Sámi ásahusat leat resursan sámi dáiddáriidda ja kulturdoaimmaheddjiide ¶
 Sámi ásahusain lea buorre ovttasbargu gaskaneaset ¶
 Sámi ásahusat addet kulturbargosajiid sámi servodagaide ¶
 Sámi ásahusat leat sámi dáidaga ja kultuvrra deaŧalaš gaskkusteaddjit ¶
Strategiijat: ¶
 Bargat dan ovdii ahte sámi ásahusaide leat buorit rámmaeavttut nu ahte sáhttet leat mielde ¶
ovdánahttime ja gaskkusteame sámi dáidda- ja kultureallima ¶
 Čielgasit ovdanbuktit iežamet vuordámušaid sámi ásahusaid ovddasvástádusa hárrái sámi dáidaga ¶
ja kultuvrra ovdánahttimis ¶
 Dárkileappot čuovvolit ja gulahallat ásahusaiguin stivrraid nammademiid ja doarjagiid bokte ¶
 Bargat ain buoret ásahusaid gaskasaš ovttasbarggu ja buoret fágalaš ovddasvástádusjuogu ovdii ¶
 Bargat ain buoridit ovttasbarggu sámi dáiddáriid ja sámi kulturásahusaid gaskka ¶
 Bargat viidáseappot hukset bajás ja ođđasis organiseret sámi kulturásahusaid ¶
4 Árvoháhkan ja ovdáneapmi kulturealáhusain ¶
Kulturealáhusa ovddideapmi lea buori muddui seamma go buoridit sámi dáiddáriid rámmaeavttuid. Kulturealáhussuorggi otná dovdomearkkat leat ollu smávva bealálaččat mat leat čiekŋudan iežaset dáidda- ja kulturalbmanahttimiidda. Dán suorggis lea árvoháhkan vuosttažettiin ekonomalaš árvvut. ¶
Dát áŋgiruššansuorgi lea vuosttažettiin dat movt Sámediggi sáhttá bargat dan ovdii ahte eambbo dáiddárat sáhtáše birgenlági oažžut dáidaga bokte. ¶
Hástalusat ¶
Kulturealáhussuorgi doaimmahuvvo garra idealismma bokte ja dábálaččat almmá ámmátlaš jođiheami haga. Ollu bealálaččain leat eará barggut lassin dahje lotnolasat eará ealáhusaiguin. Bealálaččat atnet dábálaččat iežaset dáiddárin dahje kulturdoaimmaheaddjin – eai ge ealáhusdoallin. Hástalusat mat čuožžilit go kultuvra galgá deaivvadit ealáhusdoahpagiin, leat oktasaččat dán suorggis miehtá riikka. ¶
Sámi kulturbuktagiid kvalitehta lea dábálaččat hui buorre ja das lea stuora ealáhuspotensiála našuvnnalaččat ja riikkaidgaskasaččat. Hástalussan lea nannet sámi kulturealáhusa bealálaččaid, nu ahte sis livččii iešluohttámuš ja máhttu mii nagodivččii doalvut sin buktagiid máilbmái. ¶
Dat mii earuha sámi kulturealáhusa bealálaččaid dáčča dakkáriin, lea erenoamážit sin oktavuohta sámi kulturárbái. Máŋga sámi kulturbealálačča hálddašit ja gaskkustit sámi servodaga árbejuvvon kulturárvvuid. Dat dahká ahte sámi kulturbealálaččain lea guovttegeardán vuordámuš čadnojuvvon sin bargui. Sii eai galgga dušše dáiddalašvuođa áimmahuššat, muhto maiddái guoddit persovnnalaš ovddasvástádusa kulturárbbi ovddas. Dasa lassin boahtá gažaldat gii galgá dinet sámi kultuvrra vuođul. Ja galgá go sáhttit vuovdit buotlágan sámi kultuvrra? Ságas lea ávkki oažžut sámi kultuvrras almmá billiskeahttá sámi kultuvrra. Hástalussan buohkaide geat barget sámi kulturealáhusas lea áimmahuššat ehtalaš beali ealáhusovddideamis. ¶
Dasa lassin lea davvi guovllu bealálaččaide hástalussan ahte sin márkanguovlu lea oalle báikkálaš, ja ahte stuora márkaniidda lea nu guhkki. Liikká lea deaŧalaš geahččat kulturealáhusa stuorit oktavuođas go dušše ovttaskas bealálaččaid sierra. Sii leat dávjá oasit stuorit árvogollosis, gos čađaheaddjit dárbbašit guđet guimmiideaset iežaset buktagiid ovdandivvumis ja gaskkusteamis. Ovttaskas čađaheddjiid gelbbolašvuođa nannen nannešii olles árvogollosa ja sámi kulturealáhusa oppalohkái. ¶
Kultuvra vs. ealáhus Okta dain stuorimus hástalusain čuožžila juo go deaivvada kulturealáhusdoahpagiin. Kulturpolitihkka lea vuođustuvvon dasa ahte kultuvrras lea iešárvu ja dasa leat ollu vuordámušat čadnojuvvon: nannet sámi gullevašvuođa ja identitehta, ovddidit ealli báikkálaš servodagaid ja áimmahuššat min kulturárbbi leat dušše muhtin ovdamearkkat. Ealáhuspolitihkka lea árvoháhkan, ja das leat máŋggat mihttomearit ja váikkuhangaskaoamit mat galget nannet doaimmaid ekonomalaš potensiála. Kultuvra ja ealáhus nappo eai álo huma ovtta giela, ja sáhttet čuožžilit hástalusat go moalkás kultureallin galgá geahččalit iežas heivehit gáržžes ealáhusipmárdussii mii lea hutkojuvvon áibbas eará surggiid váste. Lea maiddái deaŧalaš dovddastit ahte eai buot kulturdoaimmaheaddjit dáhto dahje galgga heivehuvvot ealáhusdoahpaga vuollái. Vai sáhttit hukset nanu kulturealáhusa, de lea vuosttaš hástalus oažžut kulturdoaimmaheddjiid dovdat iežaset gullat ealáhusdoahpaga vuollái. Ealáhusoktavuođas eai leat ceavzilis ja bistevaš bargosajit dušše almmolaš doarjagiid duohken. ¶
Gelbbolašvuohta Dáidda- ja kulturdoaimmaheaddjit leat árbevirolaččat bidjan návccaideaset dasa masa leat čeahpimusat, namalassii iežaset buktagii. Nie ferte ain leat, nanu kultureallin lea bures lihkostuvvan kulturealáhusáŋgiruššama deaŧaleamos vuođđu. Liikká lea hástalussan olles árvogollosii, ja ovttaskas kulturdoaimmaheddjiide alcceseaset, ahte oallugiin lea beare unnán gelbbolašvuohta doaimma ealáhusbeliide. Dás oaivvilduvvo buot gávpedoaimma ovddideami rájes merkantiila ja ekonomalaš gelbbolašvuhtii, márkanipmárdus, buvttaovddideapmi, márkanstrategiijat jna. Muhtin sámi kulturdoaimmaheaddjit fertejit álgit álggu rájes iešluohttámuša nannemiin ja váldit oahpu fitnodatásaheamis, ja earáide lea doarvái oahppat strategiijaovdáneami oaidnin dihte iežaset doaimma potensiála. Váldohástalussan šaddá oažžut kulturdoaimmaheddjiid oaidnit iežaset deaŧalaš ealáhusbealálažžan. ¶
Dáidda ja kultuvra lea kompleaksa ja allaárvosaš iežas jurddašanvuogi bokte. Hoigat kultuvrra ovdánahttinprográmmaide mat leat oaivvilduvvon ealáhuseallimii, sáhttá dahkat ahte dat buorit kreatiiva proseassat mannet duššái. Riska lea dalle ahte báhcet buorit fitnodatplánat, muhto heittot buktagat. Bures lihkostuvvan kulturealáhusáŋgiruššama huksemis lea kultuvrra iešárvvu ipmirdeapmi ja dohkkeheapmi hui deaŧalaš. ¶
Sámi kulturealáhus ja kulturvuđot ealáhus lea beare unnán dutkojuvvon. Dutkan dán suorggis attášii midjiide ávkkálaš dieđuid áiggis goas diet leat deaŧalaš áŋgiruššansuorggit riikkadásis ja oassin dain ođđa ealáhusgeainnuin dáppe davvin. ¶
Unna kulturealáhussuorggážis gos ollu bealálaččat dárbbašit guđet guimmiideaset lea hástalussan ahte eai gávdno ásahuvvon fierpmádagat ja ovttasbarggut. Sámi dáiddárorganisašuvnnaid ja kulturásahusaid ásahan gelbbolašvuođabirrasiin sáhttit datte viežžat ollu vásihusaid. ¶
Mihttomearit ja strategiijat ¶
Váldomihttomearri: ¶
 Ceavzilis bargosajit sámi dáidda- ja kulturvuđot ealáhusas ¶
Oassemihttomearit: ¶
 Eambbo ruhtajorru ja gánnáheapmi kulturealáhusa doaimmaheddjide ¶
 Eambbo bargosajit sámi dáidda- ja kulturvuđot ealáhusa olis ¶
 Kulturealáhus mas jáhkehahttivuohta ja duohta kultuvra lea guovddážis ¶
 Kulturealáhus huksejuvvon gelbbolašvuođa ala ¶
Strategiijat: ¶
 Ovddidit gánnáheami kulturealáhussuorggis ¶
 Lasihit profešonaliserema sámi kulturealáhusas ¶
 Lágidit gávnnadansajiid ja fierpmádagaid kulturealáhusdoaimmaheddjiide ¶
 Vuolggahit eambbo dutkama sámi kulturealáhusa hárrái ¶
 Ovttasbarggus ráđđehusain ja guovlulaš bealálaččaiguin bargat hukset kulturealáhusa oktan ođđa ¶
ealáhusgeaidnun sámiide ¶
Ekonomalaš ja hálddahuslaš váikkuhusat ¶
Dieđáhusa čuovvoleapmi boahtá dahkkojuvvot jahkásaš bušeahtaid bokte mas doaimmat vuoruhuvvojit iešguđet mihttomeriid vuolde. Sámediggeráđđi áigu árvvoštallat ráhkadit sierra doaibmaplána dieđáhusa čuovvoleapmin. Dieđáhusas lea guhkesáiggi perspektiiva, ja lea lunddolaš ođđasis geahčadit dieđáhusa golmma njealji jagi geahčen, árvvoštallan dihte lea go Sámediggi olahan daid mihttomeriid maid lea bidjan dieđáhusas. ¶
Kulturkapihtal lea stuorimus kapihtal Sámedikki bušeahtas, gos leat ollu njuolggo ja ohcanvuđot doarjjaortnegat. Stuora oassi min hálddahuslaš resurssain manná hálddašit dáid ortnegiid. Mii leat dieđáhusas čujuhan dárbbašlažžan ahte ásahuvvojit eambbo geatnegahtti dialogakanálat nu mo konsultašuvdnašiehtadus ja ovttasbargošiehtadusat, ovddidan dihte sámi dáidaga ja kultuvrra eará almmolaš eiseválddiid guovdu. Mii leat maid oaidnán ahte lea dárbbašlaš čielggasmahttit gulahallama sámi ásahusaiguin ja sámi dáiddárorganisašuvnnaiguin. ¶
Buori gulahallama bokte guovddáš eiseválddiiguin vuordá Sámediggi ahte ekonomalaš rámmat sámi dáidda- ja kulturovddideapmái lasihuvvojit sakka. Sámi servodat ii leat ožžon oasi seamma ovddideamis dáidda- ja kultursuorggis Kulturloktema doarjagiid ja eará almmolaš doarjagiid bokte go servodat muđui, ja dál vurdojuvvo ahte sámi kultuvra oažžu dan loktema mii lea dárbbašlaš vai olahit ovdáneami ja doaibmanmuni suorggis. Sámediggi vuordá maiddái ahte guovlulaš ja báikkálaš eiseválddit váldet iežaset ovddasvástádusa sámi dáidaga ja kultuvrra ovddideami hárrái. ¶
Dieđáhusa čuovvoleapmi eaktuda ekonomalaš ja hálddahuslaš resurssaid. Ásahusdieđáhusa čuovvoleapmi ja boahttevaš čilgehus sámi museaid birra ferte maiddái váldojuvvot mielde ekonomalaš ja hálddahuslaš váikkuhusaid ollislaš dárbbuid logahallamii kultursuorggis. Dárbbašuvvojit eambbo bargit, ja stuorit ekonomalaš juolludeamit sáhttit olahit mihttomeriid dán dieđáhusas daid áigemeriid sisa mat leat jurddašuvvon. ¶
Girjjálašvuohta ¶
Bååstede – tilbakeføring av samisk kulturarv (2012). Norsk Folkemuseum, Sámediggi ja Kulturhistorjjálaš musea. ¶
ON` julggaštus álgoálbmogiid vuoigatvuođaid birra (2007) ¶
ON` riikkaidgaskasaš soahpamuš siviila ja politihkalaš vuoigatvuođaid birra (1966) ¶
ON` soahpamuš mánáid vuoigatvuođaid birra (Mánáidkonvenšuvdna) 1989. ¶
Vuođđoláhka (1814). Justiisa- ja gearggusvuođadepartemeanta. ¶
RiddoDuottarMuseat (SKINN – dáiddagaskkusteami ovttastahtti organisašuvdna Davvi-Norggas ja RiddoDuottarMuseat). ¶
ILO-konvenšuvdna nr. 169 (ILO 169) álgoálbmogiid ja čearddalaš álbmogiid birra iešheanalaš stáhtain. ¶
Kulturláhka (2007). Kulturdepartemeanta. ¶
Norsk kulturbarometer 2008. Statistihkalaš guovddášdoaimmahat. ¶
Norgga kulturráđđi. Strategi 2011–2014. ¶
Sámedikki bušeahtta (2012). Sámediggi. ¶
Sámedikki bušeahtta (2013). Sámediggi. ¶
Sámediggedieđáhus ealáhusovddideami birra (2011). Sámediggi. ¶
Sámediggiráđi dieđáhus sámi ásahusaid birra (2008). Sámediggi. ¶
Sámediggeráđi politihkalaš álginjulggaštus. Sámedikki eanetloguráđi politihkalaš vuođđu 2009-2013. Sámediggi. ¶
Láhka Sámedikki ja eará sámi riektediliid birra (Sámeláhka) (1987). Ođasmahttin-, hálddašan- ja girkodepartemeanta. ¶
Sámi logut muitalit 3. Kommenterejuvvon sámi statistihkka 2010. Sámi allaskuvla ja Norden. ¶
Sámi logut muitalit 4. Kommenterejuvvon sámi statistihkka 2011. Sámi allaskuvla ja Norden. ¶
St. dieđ. nr. 28 (2007-2008) Samepolitikken. ¶
UNESCO-konvenšuvdna vuoiŋŋalaš kulturárbbi suodjaleami birra (2003). ¶
Ášši meannudeapmi loahpahuvvui 04.06.13 dii. 17.35. ¶
Ášši/Sak  EKL  005/13 Ášši/Sak  DC 024/13 ¶
Sámedikki lávdegodde- ja dievasčoahkkimat 2014 - čoahkkinplána ¶
Arkiivaáššenr.  12/279 ¶
Meannudeamit ¶
Politihkalaš dássi Beaivi Áššenr. Dievasčoahkkinjođihangoddi 07.05.13 DCJ 002/13 Ealáhus- Kulturlávdegoddi 21. – 24.05.13 EKL 005/13 Sámedikki dievasčoahkkin 3. – 7.06.13 DC 24/13 ¶
Ášši meannudeapmi álggahuvvui maŋŋebárgga geassemánu 4. b. 2013 dii. 17.35. ¶
I  Mildosat ¶
Nr.  Beaivi    Geas/Geasa Namahus ¶
Kaleandar ¶
II  Evttohusat ja mearkkašumit ¶
Dievasčoahkkinjođihangotti mearrádusárvalus: ¶
Sámediggi mearrida čuovvovaš čoahkkinplána jahkái 2014: ¶
Sámedikki lávdegodde- ja dievasčoahkkimat vuosttas jahkebeali 2014: ¶
Vahku 10:  njukčamánu 3. – 7. b., lávdegodde- ja dievasčoahkkimat. ¶
Vahku 21:  miessemánu 19. – 22. b., lávdegoddečoahkkimat (vuossárga – duorastaga) Vahku 23:  geassemánu 2. – 6. b., dievasčoahkkin ¶
Sámedikki lávdegodde- ja dievasčoahkkimat nuppi jahkebeali 2014: ¶
Vahku 39:  čakčamánu 22. – 26. b., lávdegodde- ja dievasčoahkkimat. Vahku 47:  skábmamánu 17. - 20. b., lávdegoddečoahkkimat (vuossárga – duorastaga) ¶
Vahku 49:  juovlamánu 1. – 5. b., dievasčoahkkin ¶
Ealáhus- ja kulturlávdegotti árvalus ¶
Álggahus ¶
Sámedikki ealáhus - ja kulturlávdegoddi lea meannudan Sámedikki lávdegodde - ja dievasčoahkkinplána ¶
Evttohus ¶
Evttohus 1 ¶
Nordkalottfolket lahttu Toril Bakken Kåven ja Ovddádusbellodaga lahttu Aud Martinsen ¶
Dievasčoahkkinjođihangotti teaksta lonuhuvvo dáinna: ¶
Sámediggi joatká dainna ortnegiin ahte lágidit lávdegodde- ja dievasčoahkkinvahku seamma vahkus. Lávdegottit sáhttet čađahit ovtta mátkki jahkái čohkkendihtii ođđa dieđuid lávdegotti bargosuorggis, ja mátkki galgá dievasčoahkkinjođihangoddi leat dohkkehan ovdal mátkkošteami. ¶
Sámediggi mearrida čuovvovaš čoahkkinplána ¶
Vahku 10:  njukčamánu 3.-7. b., lávdegodde- ja dievasčoahkkimat. ¶
Vahku 23:  geassemánu 2.-6. b., lávdegodde- ja dievasčoahkkimat. Vahku 39:  čakčamánu 22.-26. b., lávdegodde- ja dievasčoahkkimat. ¶
Vahku 49:  juovlamánu 1.-5. b., lávdegodde- ja dievasčoahkkimat. ¶
Lávdegotti ráva ¶
Sámediggi doarju muđui Sámediggeráđi mearrádusárvalusa ¶
III  Jienasteapmi ¶
39 áirasis ledje 33 čoahkis. Jienasteapmi dahkkojuvvui čuovvovaš vuogi mielde: ¶
 Evttohus 1 hilgojuvvui 29 jienain. 4 jienastedje beali. ¶
 Ealáhus- ja kulturlávdegotti evttohus mearriduvvui 30 jienain 3 jiena vuostá. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Geir Tommy Pedersen áššejođiheaddji  Aud Marthinsen Mariann Wollmann Magga   Silje Karine Muotka  Aud Marthinsen   Geir Tommy Pedersen áššejođiheaddji ¶
VI  Sámedikki mearrádus ¶
Sámedikki lávdegodde- ja dievasčoahkkimat vuosttas jahkebeali 2014: ¶
Vahku 10:  njukčamánu 3. – 7. b., lávdegodde- ja dievasčoahkkimat. Vahku 21:  miessemánu 19. – 22. b., lávdegoddečoahkkimat (vuossárga – duorastaga) ¶
Vahku 23:  geassemánu 2. – 6. b., dievasčoahkkin ¶
Sámedikki lávdegodde- ja dievasčoahkkimat nuppi jahkebeali 2014: ¶
Vahku 39:  čakčamánu 22. – 26. b., lávdegodde- ja dievasčoahkkimat. ¶
Vahku 47:  skábmamánu 17. - 20. b., lávdegoddečoahkkimat (vuossárga – duorastaga) Vahku 49:  juovlamánu 1. – 5. b., dievasčoahkkin ¶
Ášši meannudeapmi loahpahuvvui 04.06.13 dii. 17.50. ¶
Ášši/Sak  DC 025/13 ¶
Sámedikki bearráigeahččanlávdegotti doaibmadieđáhus 2012 ¶
Arkiivaáššenr.  13/98 ¶
Meannudeamit ¶
Politihkalaš dássi Beaivi Áššenr. Bearráigeahččanlávdegoddi 06.05.13  Sámedikki dievasčoahkkin 3. – 7.06.13 DC 25/13 ¶
Ášši meannudeapmi álggahuvvui duorastaga geassemánu 6. b. 2013 dii. 08.30 ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Bearráigeahččanlávdegotti evttohus: ¶
Sámediggi lea guorahallan bearráigeahččanlávdegotti doaibmadieđáhus 2012. Doaibmadieđáhus čuovvu čoahkkingirjji. ¶
Sámedikki bearráigeahččanlávdegoddi – dieđáhus 2012 ¶
Sámedikki bearráigeahččanlávdegoddi oaččui ođđa nama áššis 09/10 dievasčoahkkimis. Ođđa namma dárogillii lea . Gustovaš njuolggadusain geavahuvvo ain namahus . (Sámegillii lea namma seamma go ovdal; Sámedikki bearráigeahččanlávdegoddi) ¶
Bearráigeahččanlávdegotti sierra njuolggadusaid mielde ovddasvástádusa ja bargosuorggi birra § 2 mielde galgá bearráigeahččanlávdegoddi «.. fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid. ¶
Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid. ¶
Bearráigeahččanlávdegotti doaimmat bohtet ovdan Sámedikki bargoortnegis § 15. Lávdegotti bargun lea: doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.  Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái. ¶
Sámedikki bearráigeahččanlávdegoddi galgá sierra njuolggadusaidis mielde ovddasvástádusa ja bargosuorggi birra § 4 mielde addit jahkedieđáhusa. Jahkedieđáhusas galgá boahtit ovdan bearráigeahččanlávdegotti ovddit jagi doaibma. ¶
Sámediggi válljii 14.10.09 áššis 34/09 čuovvovaš lahtuid bearráigeahččanlávdegoddái áigodahkii  2009 - 2013: ¶
Randi A. Skum, jođiheaddji Åge Nordkild,  nubbinjođiheaddji Silje Karine Muotka, lahttu Jørn Are Gaski, lahttu Mariann W. Magga, lahttu ¶
Siskkáldas čoahkkimat: ¶
Bearráigeahččanlávdegoddi lea čađahan čuovvovaš siskkáldas čoahkkimiid doaibmaáigodagas: ¶
Oslo    28.08.12 Oslo    03.10.12 ¶
Oslo   06.12.12 ¶
Konferánssat ja eará: ¶
Miniseminára bearráigeahččama ja geahču birra maid Deloitte Norge lágidii. ¶
Áššemeannudanbálvalusaid rámmašiehtadus ¶
Sámedikki bearráigeahččanlávdegoddi lea dahkan rámmašiehtadusa áššemeannudanbálvalusain ALT advokáhtafitnodagain. ALT advokáhtafitnodat galgá addit Sámedikki bearráigeahččanlávdegoddái bealátkeahtes/áššálaš áššemeannudanbálvalusaid. Šiehtadusáigodat leat golbma jagi, ja dan lea vejolaš guhkidit jagiin. ¶
Diimmá jahkedieđáhusas deattuhii bearráigeahččanlávdegoddi ahte čállingoddedoaimma ásahanbargu vuoruhuvvo 2012:s. Dát lea dál ordnašuvvan. ¶
Bearráigeahččanlávdegoddi lea meannudan čuovvovaš áššiid 2012:s: ¶
Ášši 09/12 Árvalusat 2013 bušehttii ¶
Bearráigeahččanlávdegoddi lea ollu gerddiid dovddahan ahte bušeahtas juolludeapmi lea leamaš menddo unni. Jagi 2012 bušeahtta lei 500 000 ru. Go galgá ollašuhttit ovddasvástádusa ja bargosuorggi ¶
Čoahkkingirjji čállit: Roy Amundsen  245 siidu 317 siiddus ¶
bearráigeahččanlávdegotti sierra njuolggadusaid ektui ja sáhttit máksit goluid daid iskkademiid oktavuođas maid bearráigeahččanlávdegoddi háliida čađahit, de ferte ekonomalaš rámmii jahkái 2013 boahtit lasi ruhta. Bearráigeahččanlávdegoddi ovddidii bušeahttabarggu oktavuođas ahte dárbu lea badjel 900 000 ru. ¶
Ášši 10/12 Fápmudus viežžat dieđuid Sámedikki arkiivvas ¶
Áššemeannudanbálvalusaid rámmašiehtadus regulere barggu Sámedikki bearráigeahččanlávdegotti ja ALT advokáhtafitnodaga gaskka. Bearráigeahččanlávdegoddi oinnii maiddái ahte lea dárbu formaliseret rolla bearráigeahččanlávdegotti ja Sámedikki hálddahusa gaskka. Dan oktavuođas dahkkojuvvui šiehtadus mii addá bearráigeahččanlávdegoddái, dievasčoahkkinjođihangotti bokte viiddiduvvon vuoigatvuođa geahččat dokumeanttaid. Dát geahččan ii guoskka dokumeanttaide mat gullet bargiidarkiivii ja dokumeanttaide mat leat suollemasat sihkarvuođalága mielde. ¶
Ášši 11/12 Hálddašanođastusa, rehketdoalloođastusa ja bealátkeahtesvuođa áššiid meannudanrutiinnat ¶
Sámedikki Bearráigeahččanlávdegoddi lea ráhkadahttán ođđa rutiidnaevttohusa movt hálddašanođastus ja rehketdoalloođastus galget čađahuvvot. Bearráigeahččanlávdegoddi oinnii ahte lea dárbu geahčadit lagabuidda ovddiduvvon rutiinnaid ja áigu maŋŋá guorahallat daid.  Sámedikki bearráigeahččanlávdegoddi lea ožžon dieđuid fáttáid birra mat gusket almmolašvuođa ja jávohisvuođageaskku problematihkkii, ja movt meannudit bealátkeahtesvuođa. ¶
Ášši 12/12 Riskaárvvoštallan – riskasurggiid identifiseren ¶
Sámedikki bearráigeahččanlávdegoddi oaidná man deaŧalaš lea identifiseret riskkaid ja sáhttit áddet movt daiguin láhttet. Deaŧalaš lea maiddái máhttit njuolggadusaid birra mat leat vuođđun ja movt dat galget geavahuvvot dalle go áššit, main lea oktavuohta dán problematihkkii, ovddiduvvojit bearráigeahččanlávdegoddái. ¶
Ášši 18/12 Bearráigeahččanlávdegotti barggu ođđa njuolggadusat ¶
Bearráigeahččanlávdegoddi registrere ahte Bearráigeahččanlávdegotti sierra njuolggadusaid ovddasvástádusa ja bargosuorggi ektui, mat leat mearriduvvon 27.09.2006, lea dárbu sihke ođasmahttit ja dain ferte čorget eret fáktameattáhusaid. Go guoská fáktameattáhusaide, de lea das oktavuohta earret eará lávdegotti nammii, ja dasto čujuhusat bargguide mat eai leat šat. Njuolggadusat maid eai leat ođasmahttojuvvon daid hástalusaid ektui mat bearráigeahččanlávdegotti oaivila mielde berrejit leat mielde dán lágan njuolggadusain. ¶
Danne lea ráhkaduvvon ođđa njuolggadusevttohus, mas leat dárbbašlaš divvumat ja lasáhusat. ¶
Dasto lea ráhkaduvvon maiddái bagadusevttohus njuolggadusaid várás. ¶
Rievdadusat njuolggadusain ja ođđa bagadus ovddiduvvo Sámedikki dievasčoahkkimii dohkkeheapmái. ¶
Ášši 19/12 Sámedikki rehketdoalu revideren ¶
Bearráigeahččanlávdegoddi galgá bukti mearkkašumiid Sámedikki jahkerehketdollui. Dan oktavuođas áigu bearráigeahččanlávdegoddi buktit mearkkašumiid Riikarevišuvnna mearkkašumiide jagi 2011 rehketdollui. ¶
Ášši 21/12 Sámediggeráđi čoahkkingirjjit ¶
Bearráigeahččanlávdegoddi galgá geahččat Sámedikki čoahkkingirjjiid. Dan oktavuođas lea álggahuvvon bargu ahte geahčadit Sámedikki čoahkkingirjjiid. Barggus kártejuvvo: ¶
movt Sámediggeráđi čoahkkingirjjit fievrriduvvojit movt ovttaskas ráđđelahtu disposišuvnnat fievrriduvvojit čoahkkingirjái ¶
Čoahkkingirjji čállit: Roy Amundsen  246 siidu 317 siiddus movt ráđi disposišuvnnat dávistit dievasčoahkkinmearrádussii  oppalaš rutiinnat movt čoahkkingirjjit čállojuvvojit ¶
Ášši 22/12 Eará ¶
Bearráigeahččanlávdegoddi háliidii lahttun ja mearriduvvui ahte lahttovuohta tevdnejuvvo ja lahttovuohta gustogoahtá 01.01.13 rájes. ¶
Go válgaáigodat lea fargga nohkan, de ferte dat ođđa bearráigeahččanlávdegoddi vuoruhit iskkademiid. Dálá bearráigeahččanlávdegoddi áigu dattetge addit muhtun mearkkašumiid dán čuoggái. ¶
Bearráigeahččanlávdegotti bargodilli: ¶
Bearráigeahččanlávdegotti bargodilli lea buorránan dán áigodagas, danne go lea dahkkojuvvon rámmašiehtadus áššemeannudanbálvalusaid ektui ALT advokáhtafitnodagain. Go dát namuhuvvon šiehtadus lea dahkkojuvvon, de veahkeha dat ođđa bearráigeahččanlávdegotti dainna lágiin ahte dat sáhttá ollu eanet fokuseret áššiid ja revišuvdnabargguid, dan sadjái go organisašuvdnastruktuvrra. ¶
Dattetge lea dárbu oažžut sadjái buriid bargorutiinnaid, sihke bearráigeahččanlávdegotti ja ALT advokáhtafitnodaga gaskka ja ALT advokáhtafitnodaga ja Sámedikki hálddahusa gaskka. Dán nuppis dás lea erenoamáš mearkkašupmi bargui dalle go galgat geahčadit ráđi čoahkkingirjjiid ja hálddašanođastusa. Dát leat dakkár barggut maid ođđa bearráigeahččanlávdegoddi nu johtilit go vejolaš ferte geahčadit. ¶
Bearráigeahččanlávdegoddi eaktuda ahte ekonomalaš rámmat buoriduvvojit mealgat vai lávdegoddi áiggi mielde sáhttá čađahit daid doaimmaid mat leat eaktuduvvon ahte bearráigeahččanlávdegoddi galgá čađahit ovddasvástádusa ja bargosurggiid ektui. ¶
Evttohus boahttevaš jagiid doaibman ja bearráigeahččamii: ¶
Iežas ovddideapmi: ¶
Bearráigeahččanlávdegoddi berre ain vuoruhit iežas ovddideami bearráigeahččanbarggu ektui. Dat mearkkaša dan ahte ferte searvat sihke kurssaide ja konferánssaide. ¶
Doarjjahálddašeapmi: ¶
Deaŧalaš bargu mii berre čađahuvvot lea Sámedikki doarjjahálddašeami ođasmahttin. Dál leat gollan golbma jagi dan rájes go Doarjjastivra heaittihuvvui ja doarjjahálddašeapmi sirdojuvvui Sámediggeráđđái. Dán oktavuođas sáhttá leat áigeguovdil geahčadit lagabuidda: ¶
Mo váikkuhangaskaoapmeortnet protokollerejuvvo  Dávista go váikkuhangaskaomiid geavaheapmi Sámedikki iežas vuoruhemiide  áššemeannudanrutiinnaid ¶
Bearráigeahččanlávdegoddi ferte maiddái geahčadit Sámediggeráđđi raporterenrutiinnaid dievasčoahkkimii. Doarjjastivra lávii buktit jahkedieđáhusaid dievasčoahkkimii main bođii ovdan movt váikkuhangaskaoamit geavahuvvojedje. Berre árvvoštallojuvvot ahte berrešii go Sámediggeráđđi maiddái dahkat nu. ¶
Riskaárvvoštallan: ¶
Sámedikki bearráigeahččanlávdegoddi oaivvilda ahte berre čađahuvvot riskaanalysa sámedikki doaimma ektui nu ahte livččii álkit identifiseret makkár riskkat leat organisašuvnna siskkobealde. Dán lágan analysa sáhttá guoskat čuovvovaš beliide: ¶
Čoahkkingirjji čállit: Roy Amundsen  247 siidu 317 siiddus makkár áššiid siskkobealde dahje osiin hálddašeamis sáhttá mannat boastut? mii sáhttá mannat boastut ja man stuorra riska lea ahte gevvet sávakeahtes dáhpáhusat? makkár váikkuhusaid sáhttet sávakeahtes dáhpáhusat dagahit? makkár doaibmabijuid álggahit maiguin unnidit riskavára? ¶
Deaŧalaš hástalus boahttevaš jagiide lea háhkat buriid ovttasbargorutiinnaid bearráigeahččanlávdegotti ja ALT advokáhtafitnodaga gaskka. Seamma guoská ALT advokáhtafitnodaga ja Sámedikki hálddahusa gaskasaš oktavuhtii. Dát lea deaŧalaš daid doaimmaid čađaheapmái maid lávdegoddi lea geatnegahttojuvvon dahkat njuolggadusaid mielde. Ráđi čoahkkingirjjiid álgo iskkadeapmi čájeha ahte lea dárbu buoridit rutiinnaid protokollerema ja ráđi mearrádusaid almmustahttima ektui, gč. ALT advokáhtafitnodaga notáhta mii lea mielddusin. ¶
Ekonomalaš rámmat fertejit boahtit dan dássái ahte lea vejolaš čađahit revišuvdnadoaimmaid dohkálaš vuogi mielde. ¶
Bearráigeahččanlávdegoddi oaivvilda ahte berre čađahuvvot riskaanalysa sámedikki doaimma ektui. ¶
Bearráigeahččanlávdegoddi deattuha ahte Sámediggi lea ovddideamen parlamentáralaš málle mii maiddái resurssaid dáfus fertešii vuhttot Sámedikki bearráigeahččandoaimmas. ¶
Mearkkašupmi, Olgeš, Norgga Sámiid Riikasearvvi, Ovddadusbellodat, Johttisámiid listu, Nordkalottfolket, áirras Anne-Marit Eira ¶
Sámedikki dárkkistanlávdegoddi lea jahkedieđáhusas čilgen bures iežas doaimmaid. Viidáset leat sii maiddái válddahan bures váilevašvuođaid ráđi praktihkalaš doaimmaheamis. Dat guoská erenoamážit áššemeannudanrutiinnaide, beavdegirječállimii ja daid háhkamii olahanmuddui ja váikkuhangaskaomiid geavaheami Sámedikki vuoruhemiid ektui, dása guoská maid ráđi sirddašan bušeahta siskkobealde. ¶
Váilivuođat maid dárkkistanlávdegoddi lea cuiggodan, mielddisbuktet ahte Sámediggi rihkku hálddašanlága ja almmolašvuođalága. Dákkár rihkkumat dahket váttisin eará áššemeannudeami, nu go čuovvoleami dievasčoahkkimis ja váidagiin vára váldin, ja maiddái láivuda sámedikki beaggima. ¶
Go geahččá dárkkistanlávdegotti jahkedieđáhusaid ovddit jagiid ovddas, de oaidnit ahte dárkkistanlávdegoddi lea cuiggodan dáid seamma váilivuođaid máŋga jagi. Dat mearkkaša ahte ráđđi ii leat dahkan maide aktiivvalaččat buoridandihti/ rievdadeami dihti bargomálles mat gusket cuiggoduvvon čuoggáide. ¶
ALT advokáhttafitnodat lea hábmen raportta mas sii leat mannan čađa Sámedikki čoahkkingirjjiid. Raporttas boahtá ovdan ahte eai buot beavdegirjjit Sámediggeráđi čoahkkimiin leat addon almmolašvuhtii. Sámedikki mielas ii leat dát dohkálaš, go Sámediggeráđi čoahkkimat galget leat rabas, ja mearrádusat mat dahkkojit, galget addot almmolašvuhtii olahanmuddui.  Dákkár bargovuohki sáhttá maid veahkehit hástalit Sámedikki dohkkejumi. Sámediggeráđđi meannuda buot doarjjaáššiid, ja danin lea erenoamáš dehálaš rabasvuođain áššemeannudeami olis. Váilevaš duođaštusat ja olahanmunni dahká váttisin unnitlohkui ja eará berošteddjiide maŋŋil guorahallat ja veardádallat sámediggeráđi áššemeannudeami ja válddi doaimmaheamis mii sis lea. Dát lea maid mielde dahkame vejolažžan mielddisbuktit váilivuođaid ja boasttu mearrádusaid dahkat. Sámediggi áigu muittuhit ahte sámediggeráđđi ovdal lea ožžon cuiggodemiid beavdegirječállima dihte iežas mearrádusain, ja oaivvilda ahte ráđđi lei berret daid oažžut sadjái. ¶
Sámediggi oaidná ahte sámediggepresideanta lea geigen vástádusa dárkkistanlávdegoddái raportta olis. Vástádusas deattuha presideanta ahte ii leat riekta ahte leat 25 duohta čoahkkima, vaikko leat 25 beavdegirjji, danin go praktihkalaš sivaid geažil sáhttet ráhkaduvvot eanet čoahkkingirjjit ovtta čoahkkimii. Osiin dáin leat fápmuduvvon áššit main lea mearrádus maid hálddahus lea dahkan. Sámediggi oaidná ahte sáhttá leat praktihkalaččat vuogas, muhto deattuha ahte dát ii leat čorgat go olggobealde geahččá. ¶
Čoahkkingirjji čállit: Roy Amundsen  248 siidu 317 siiddus Sámediggi deattuha ahte váilivuođat maid dárkkistanlávdegoddi lea almmuhan, čájeha stuora hástalusaid gulahallamis gaskal sámediggeráđi ja eará álbmotválljejuvvon áirasiid. Váilevaš gulahallan, beavdegirjjiid dihte mat eai leat dievaslaččat, eai ge olahanmuttus, dahket barggu váttisin lávdegottiide ja dievasčoahkkimii go dain sáhttá leat váilevaš mearridanvuođđu. ¶
Jus dievasčoahkkin ii oaččo dieđuid beavdegirjjiin mat berrejit leat dain, de lea dat mielde láivudeame dievasčoahkkima rolla ja dohkkejumi – dása lea Sámediggi hui vuostá. ¶
Sámedikki dievasčoahkkin vuordá ahte Sámediggeráđđi buorida bargodábiid áššemeannudeamis ja beavdegirječállimis, sihke sámegillii ja dárogillii. ¶
III  Jienasteapmi ¶
39 áirasis ledje 32 čoahkis. Dán áššis ii jienastuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Randi A. Skum, áššejođiheaddji Geir Tommy Pedersen   Kirsti Guvsám   Ann-Mari Thomassen  Randi A. Skum    2  Åge Nordkild Jørn Are Gaski   Aud Marthinsen   Randi A. Skum  Åge Nordkild    3  Anne Marit Eira    Jørn Are Gaski  Anne Marit Eira    4  Egil Olli Ann-Mari Thomassen   Geir Tommy Pedersen   Randi A. Skum  Egil Olli    5  Geir Tommy Pedersen Jørn Are Gaski   Trond Are Anti  Geir Tommy Pedersen    6  Per Andersen Bæhr Geir Tommy Pedersen   Ann-Mari Thomassen   Silje Karine Muotka  Per Andersen Bæhr    7  Jørn Are Gaski    8  Kirsti Guvsám    9  Arthur Tørfoss  10  Egil Olli  11  Jørn Are Gaski   Toril Bakken Kåven, čoahkkinortnegii  Aili Keskitalo, čoahkkinortnegii  12  Randi A. Skum, áššejođiheaddji ¶
Čoahkkingirjji čállit: Roy Amundsen  249 siidu 317 siiddus ¶
VI  Sámedikki mearrádus ¶
Sámediggi lea guorahallan bearráigeahččanlávdegotti doaibmadieđáhus 2012. Doaibmadieđáhus čuovvu čoahkkingirjji. ¶
Sámedikki bearráigeahččanlávdegoddi – dieđáhus 2012 ¶
Sámedikki bearráigeahččanlávdegoddi oaččui ođđa nama áššis 09/10 dievasčoahkkimis. Ođđa namma dárogillii lea . Gustovaš njuolggadusain geavahuvvo ain namahus . (Sámegillii lea namma seamma go ovdal; Sámedikki bearráigeahččanlávdegoddi) ¶
Bearráigeahččanlávdegotti sierra njuolggadusaid mielde ovddasvástádusa ja bargosuorggi birra § 2 mielde galgá bearráigeahččanlávdegoddi «.. fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid. ¶
Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid. ¶
Bearráigeahččanlávdegotti doaimmat bohtet ovdan Sámedikki bargoortnegis § 15. Lávdegotti bargun lea: ¶
a) doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja b) bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. ¶
Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.  Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái. ¶
Sámedikki bearráigeahččanlávdegoddi galgá sierra njuolggadusaidis mielde ovddasvástádusa ja bargosuorggi birra § 4 mielde addit jahkedieđáhusa. Jahkedieđáhusas galgá boahtit ovdan bearráigeahččanlávdegotti ovddit jagi doaibma. ¶
Sámediggi válljii 14.10.09 áššis 34/09 čuovvovaš lahtuid bearráigeahččanlávdegoddái áigodahkii  2009 - 2013: ¶
1. Randi A. Skum, jođiheaddji 2. Åge Nordkild, nubbinjođiheaddji 3. Silje Karine Muotka, lahttu 4. Jørn Are Gaski, lahttu 5. Mariann W. Magga, lahttu ¶
Siskkáldas čoahkkimat: ¶
Bearráigeahččanlávdegoddi lea čađahan čuovvovaš siskkáldas čoahkkimiid doaibmaáigodagas: ¶
 Oslo   28.08.12 ¶
 Oslo   03.10.12 ¶
Čoahkkingirjji čállit: Roy Amundsen  250 siidu 317 siiddus ¶
 Oslo  06.12.12 ¶
Konferánssat ja eará: ¶
Miniseminára bearráigeahččama ja geahču birra maid Deloitte Norge lágidii. ¶
Áššemeannudanbálvalusaid rámmašiehtadus ¶
Sámedikki bearráigeahččanlávdegoddi lea dahkan rámmašiehtadusa áššemeannudanbálvalusain ALT advokáhtafitnodagain. ALT advokáhtafitnodat galgá addit Sámedikki bearráigeahččanlávdegoddái bealátkeahtes/áššálaš áššemeannudanbálvalusaid. Šiehtadusáigodat leat golbma jagi, ja dan lea vejolaš guhkidit jagiin. ¶
Diimmá jahkedieđáhusas deattuhii bearráigeahččanlávdegoddi ahte čállingoddedoaimma ásahanbargu vuoruhuvvo 2012:s. Dát lea dál ordnašuvvan. ¶
Bearráigeahččanlávdegoddi lea meannudan čuovvovaš áššiid 2012:s: ¶
Ášši 09/12 Árvalusat 2013 bušehttii ¶
Bearráigeahččanlávdegoddi lea ollu gerddiid dovddahan ahte bušeahtas juolludeapmi lea leamaš menddo unni. Jagi 2012 bušeahtta lei 500 000 ru. Go galgá ollašuhttit ovddasvástádusa ja bargosuorggi bearráigeahččanlávdegotti sierra njuolggadusaid ektui ja sáhttit máksit goluid daid iskkademiid oktavuođas maid bearráigeahččanlávdegoddi háliida čađahit, de ferte ekonomalaš rámmii jahkái 2013 boahtit lasi ruhta. Bearráigeahččanlávdegoddi ovddidii bušeahttabarggu oktavuođas ahte dárbu lea badjel 900 000 ru. ¶
Ášši 10/12 Fápmudus viežžat dieđuid Sámedikki arkiivvas ¶
Áššemeannudanbálvalusaid rámmašiehtadus regulere barggu Sámedikki bearráigeahččanlávdegotti ja ALT advokáhtafitnodaga gaskka. Bearráigeahččanlávdegoddi oinnii maiddái ahte lea dárbu formaliseret rolla bearráigeahččanlávdegotti ja Sámedikki hálddahusa gaskka. Dan oktavuođas dahkkojuvvui šiehtadus mii addá bearráigeahččanlávdegoddái, dievasčoahkkinjođihangotti bokte viiddiduvvon vuoigatvuođa geahččat dokumeanttaid. Dát geahččan ii guoskka dokumeanttaide mat gullet bargiidarkiivii ja dokumeanttaide mat leat suollemasat sihkarvuođalága mielde. ¶
Ášši 11/12 Hálddašanođastusa, rehketdoalloođastusa ja bealátkeahtesvuođa áššiid meannudanrutiinnat ¶
Sámedikki Bearráigeahččanlávdegoddi lea ráhkadahttán ođđa rutiidnaevttohusa movt hálddašanođastus ja rehketdoalloođastus galget čađahuvvot. Bearráigeahččanlávdegoddi oinnii ahte lea dárbu geahčadit lagabuidda ovddiduvvon rutiinnaid ja áigu maŋŋá guorahallat daid.  Sámedikki bearráigeahččanlávdegoddi lea ožžon dieđuid fáttáid birra mat gusket almmolašvuođa ja jávohisvuođageaskku problematihkkii, ja movt meannudit bealátkeahtesvuođa. ¶
Ášši 12/12 Riskaárvvoštallan – riskasurggiid identifiseren ¶
Sámedikki bearráigeahččanlávdegoddi oaidná man deaŧalaš lea identifiseret riskkaid ja sáhttit áddet movt daiguin láhttet. Deaŧalaš lea maiddái máhttit njuolggadusaid birra mat leat vuođđun ja movt dat galget geavahuvvot dalle go áššit, main lea oktavuohta dán problematihkkii, ovddiduvvojit bearráigeahččanlávdegoddái. ¶
Ášši 18/12 Bearráigeahččanlávdegotti barggu ođđa njuolggadusat ¶
Čoahkkingirjji čállit: Roy Amundsen  251 siidu 317 siiddus Bearráigeahččanlávdegoddi registrere ahte Bearráigeahččanlávdegotti sierra njuolggadusaid ovddasvástádusa ja bargosuorggi ektui, mat leat mearriduvvon 27.09.2006, lea dárbu sihke ođasmahttit ja dain ferte čorget eret fáktameattáhusaid. Go guoská fáktameattáhusaide, de lea das oktavuohta earret eará lávdegotti nammii, ja dasto čujuhusat bargguide mat eai leat šat. Njuolggadusat maid eai leat ođasmahttojuvvon daid hástalusaid ektui mat bearráigeahččanlávdegotti oaivila mielde berrejit leat mielde dán lágan njuolggadusain. ¶
Danne lea ráhkaduvvon ođđa njuolggadusevttohus, mas leat dárbbašlaš divvumat ja lasáhusat. ¶
Dasto lea ráhkaduvvon maiddái bagadusevttohus njuolggadusaid várás. ¶
Rievdadusat njuolggadusain ja ođđa bagadus ovddiduvvo Sámedikki dievasčoahkkimii dohkkeheapmái. ¶
Ášši 19/12 Sámedikki rehketdoalu revideren ¶
Bearráigeahččanlávdegoddi galgá bukti mearkkašumiid Sámedikki jahkerehketdollui. Dan oktavuođas áigu bearráigeahččanlávdegoddi buktit mearkkašumiid Riikarevišuvnna mearkkašumiide jagi 2011 rehketdollui. ¶
Ášši 21/12 Sámediggeráđi čoahkkingirjjit ¶
Bearráigeahččanlávdegoddi galgá geahččat Sámedikki čoahkkingirjjiid. Dan oktavuođas lea álggahuvvon bargu ahte geahčadit Sámedikki čoahkkingirjjiid. Barggus kártejuvvo: ¶
 movt Sámediggeráđi čoahkkingirjjit fievrriduvvojit ¶
 movt ovttaskas ráđđelahtu disposišuvnnat fievrriduvvojit čoahkkingirjái ¶
 movt ráđi disposišuvnnat dávistit dievasčoahkkinmearrádussii ¶
 oppalaš rutiinnat movt čoahkkingirjjit čállojuvvojit ¶
Ášši 22/12 Eará ¶
Bearráigeahččanlávdegoddi háliidii lahttun ja mearriduvvui ahte lahttovuohta tevdnejuvvo ja lahttovuohta gustogoahtá 01.01.13 rájes. ¶
Go válgaáigodat lea fargga nohkan, de ferte dat ođđa bearráigeahččanlávdegoddi vuoruhit iskkademiid. Dálá bearráigeahččanlávdegoddi áigu dattetge addit muhtun mearkkašumiid dán čuoggái. ¶
Bearráigeahččanlávdegotti bargodilli: ¶
Bearráigeahččanlávdegotti bargodilli lea buorránan dán áigodagas, danne go lea dahkkojuvvon rámmašiehtadus áššemeannudanbálvalusaid ektui ALT advokáhtafitnodagain. Go dát namuhuvvon šiehtadus lea dahkkojuvvon, de veahkeha dat ođđa bearráigeahččanlávdegotti dainna lágiin ahte dat sáhttá ollu eanet fokuseret áššiid ja revišuvdnabargguid, dan sadjái go organisašuvdnastruktuvrra. ¶
Dattetge lea dárbu oažžut sadjái buriid bargorutiinnaid, sihke bearráigeahččanlávdegotti ja ALT advokáhtafitnodaga gaskka ja ALT advokáhtafitnodaga ja Sámedikki hálddahusa gaskka. Dán nuppis dás lea erenoamáš mearkkašupmi bargui dalle go galgat geahčadit ráđi čoahkkingirjjiid ja hálddašanođastusa. Dát leat dakkár barggut maid ođđa bearráigeahččanlávdegoddi nu johtilit go vejolaš ferte geahčadit. ¶
Bearráigeahččanlávdegoddi eaktuda ahte ekonomalaš rámmat buoriduvvojit mealgat vai lávdegoddi áiggi mielde sáhttá čađahit daid doaimmaid mat leat eaktuduvvon ahte bearráigeahččanlávdegoddi galgá čađahit ovddasvástádusa ja bargosurggiid ektui. ¶
Čoahkkingirjji čállit: Roy Amundsen  252 siidu 317 siiddus ¶
Evttohus boahttevaš jagiid doaibman ja bearráigeahččamii: ¶
Iežas ovddideapmi: ¶
 Bearráigeahččanlávdegoddi berre ain vuoruhit iežas ovddideami bearráigeahččanbarggu ektui. Dat ¶
mearkkaša dan ahte ferte searvat sihke kurssaide ja konferánssaide. ¶
Doarjjahálddašeapmi: ¶
Deaŧalaš bargu mii berre čađahuvvot lea Sámedikki doarjjahálddašeami ođasmahttin. Dál leat gollan golbma jagi dan rájes go Doarjjastivra heaittihuvvui ja doarjjahálddašeapmi sirdojuvvui Sámediggeráđđái. Dán oktavuođas sáhttá leat áigeguovdil geahčadit lagabuidda: ¶
 Mo váikkuhangaskaoapmeortnet protokollerejuvvo ¶
 Dávista go váikkuhangaskaomiid geavaheapmi Sámedikki iežas vuoruhemiide ¶
 áššemeannudanrutiinnaid ¶
Bearráigeahččanlávdegoddi ferte maiddái geahčadit Sámediggeráđđi raporterenrutiinnaid dievasčoahkkimii. Doarjjastivra lávii buktit jahkedieđáhusaid dievasčoahkkimii main bođii ovdan movt váikkuhangaskaoamit geavahuvvojedje. Berre árvvoštallojuvvot ahte berrešii go Sámediggeráđđi maiddái dahkat nu. ¶
Riskaárvvoštallan: ¶
Sámedikki bearráigeahččanlávdegoddi oaivvilda ahte berre čađahuvvot riskaanalysa sámedikki doaimma ektui nu ahte livččii álkit identifiseret makkár riskkat leat organisašuvnna siskkobealde. Dán lágan analysa sáhttá guoskat čuovvovaš beliide: ¶
 makkár áššiid siskkobealde dahje osiin hálddašeamis sáhttá mannat boastut? ¶
 mii sáhttá mannat boastut ja man stuorra riska lea ahte gevvet sávakeahtes dáhpáhusat? ¶
 makkár váikkuhusaid sáhttet sávakeahtes dáhpáhusat dagahit? ¶
 makkár doaibmabijuid álggahit maiguin unnidit riskavára? ¶
Deaŧalaš hástalus boahttevaš jagiide lea háhkat buriid ovttasbargorutiinnaid bearráigeahččanlávdegotti ja ALT advokáhtafitnodaga gaskka. Seamma guoská ALT advokáhtafitnodaga ja Sámedikki hálddahusa gaskasaš oktavuhtii. Dát lea deaŧalaš daid doaimmaid čađaheapmái maid lávdegoddi lea geatnegahttojuvvon dahkat njuolggadusaid mielde. Ráđi čoahkkingirjjiid álgo iskkadeapmi čájeha ahte lea dárbu buoridit rutiinnaid protokollerema ja ráđi mearrádusaid almmustahttima ektui, gč. ALT advokáhtafitnodaga notáhta mii lea mielddusin. ¶
Ekonomalaš rámmat fertejit boahtit dan dássái ahte lea vejolaš čađahit revišuvdnadoaimmaid dohkálaš vuogi mielde. ¶
Bearráigeahččanlávdegoddi oaivvilda ahte berre čađahuvvot riskaanalysa sámedikki doaimma ektui. ¶
Bearráigeahččanlávdegoddi deattuha ahte Sámediggi lea ovddideamen parlamentáralaš málle mii maiddái resurssaid dáfus fertešii vuhttot Sámedikki bearráigeahččandoaimmas. ¶
Mearkkašupmi, Olgeš, Norgga Sámiid Riikasearvvi, Ovddadusbellodat, Johttisámiid listu, Nordkalottfolket, áirras Anne-Marit Eira ¶
Sámedikki dárkkistanlávdegoddi lea jahkedieđáhusas čilgen bures iežas doaimmaid. Viidáset leat sii maiddái válddahan bures váilevašvuođaid ráđi praktihkalaš doaimmaheamis. Dat guoská erenoamážit ¶
Čoahkkingirjji čállit: Roy Amundsen  253 siidu 317 siiddus áššemeannudanrutiinnaide, beavdegirječállimii ja daid háhkamii olahanmuddui ja váikkuhangaskaomiid geavaheami Sámedikki vuoruhemiid ektui, dása guoská maid ráđi sirddašan bušeahta siskkobealde. ¶
Váilivuođat maid dárkkistanlávdegoddi lea cuiggodan, mielddisbuktet ahte Sámediggi rihkku hálddašanlága ja almmolašvuođalága. Dákkár rihkkumat dahket váttisin eará áššemeannudeami, nu go čuovvoleami dievasčoahkkimis ja váidagiin vára váldin, ja maiddái láivuda sámedikki beaggima. ¶
Go geahččá dárkkistanlávdegotti jahkedieđáhusaid ovddit jagiid ovddas, de oaidnit ahte dárkkistanlávdegoddi lea cuiggodan dáid seamma váilivuođaid máŋga jagi. Dat mearkkaša ahte ráđđi ii leat dahkan maide aktiivvalaččat buoridandihti/ rievdadeami dihti bargomálles mat gusket cuiggoduvvon čuoggáide. ¶
ALT advokáhttafitnodat lea hábmen raportta mas sii leat mannan čađa Sámedikki čoahkkingirjjiid. Raporttas boahtá ovdan ahte eai buot beavdegirjjit Sámediggeráđi čoahkkimiin leat addon almmolašvuhtii. Sámedikki mielas ii leat dát dohkálaš, go Sámediggeráđi čoahkkimat galget leat rabas, ja mearrádusat mat dahkkojit, galget addot almmolašvuhtii olahanmuddui.  Dákkár bargovuohki sáhttá maid veahkehit hástalit Sámedikki dohkkejumi. Sámediggeráđđi meannuda buot doarjjaáššiid, ja danin lea erenoamáš dehálaš rabasvuođain áššemeannudeami olis. Váilevaš duođaštusat ja olahanmunni dahká váttisin unnitlohkui ja eará berošteddjiide maŋŋil guorahallat ja veardádallat sámediggeráđi áššemeannudeami ja válddi doaimmaheamis mii sis lea. Dát lea maid mielde dahkame vejolažžan mielddisbuktit váilivuođaid ja boasttu mearrádusaid dahkat. Sámediggi áigu muittuhit ahte sámediggeráđđi ovdal lea ožžon cuiggodemiid beavdegirječállima dihte iežas mearrádusain, ja oaivvilda ahte ráđđi lei berret daid oažžut sadjái. ¶
Sámediggi oaidná ahte sámediggepresideanta lea geigen vástádusa dárkkistanlávdegoddái raportta olis. Vástádusas deattuha presideanta ahte ii leat riekta ahte leat 25 duohta čoahkkima, vaikko leat 25 beavdegirjji, danin go praktihkalaš sivaid geažil sáhttet ráhkaduvvot eanet čoahkkingirjjit ovtta čoahkkimii. Osiin dáin leat fápmuduvvon áššit main lea mearrádus maid hálddahus lea dahkan. Sámediggi oaidná ahte sáhttá leat praktihkalaččat vuogas, muhto deattuha ahte dát ii leat čorgat go olggobealde geahččá.   Sámediggi deattuha ahte váilivuođat maid dárkkistanlávdegoddi lea almmuhan, čájeha stuora hástalusaid gulahallamis gaskal sámediggeráđi ja eará álbmotválljejuvvon áirasiid. Váilevaš gulahallan, beavdegirjjiid dihte mat eai leat dievaslaččat, eai ge olahanmuttus, dahket barggu váttisin lávdegottiide ja dievasčoahkkimii go dain sáhttá leat váilevaš mearridanvuođđu. ¶
Jus dievasčoahkkin ii oaččo dieđuid beavdegirjjiin mat berrejit leat dain, de lea dat mielde láivudeame dievasčoahkkima rolla ja dohkkejumi – dása lea Sámediggi hui vuostá. ¶
Sámedikki dievasčoahkkin vuordá ahte Sámediggeráđđi buorida bargodábiid áššemeannudeamis ja beavdegirječállimis, sihke sámegillii ja dárogillii. ¶
Ášši meannudeapmi loahpahuvvui 06.06.12 dii. 09.43. ¶
Čoahkkingirjji čállit: Roy Amundsen  254 siidu 317 siiddus ¶
Ášši/Sak  PFL  006/13 Ášši/Sak  DC 026/13 ¶
Sierra njuolggadusat bearráigeahččanlávdegotti ovddasvástádussii ja bargosuorgái – revideren ¶
Arkiivaáššenr.  13/98 ¶
Meannudeamit ¶
Politihkalaš dássi Beaivi Áššenr. Bearráigeahččanlávdegoddi 06.05.13  Dievasčoahkkinjođihangotti 07.05.13  Plána- ja finánsalávdegoddi 21.–24.05.13 PFL 006/13 Sámedikki dievasčoahkkin 3. – 7.06.13 DC 26/13 ¶
Ášši meannudeapmi álggahuvvui gaskavahkku geassemánu 6. b.2013 dii. 09.43. ¶
I  Mildosat ¶
Nr.  Beaivi    Geas/Geasa Namahus ¶
Bagadus bearráigeahččanlávdegotti njuolggadusaide ¶
II  Evttohusat ja mearkkašumit ¶
Dievasčoahkkinjođihangotti mearrádusárvalus: ¶
Dievasčoahkkinjođihangoddi rávve doarjut bearráigeahččanlávdegotti evttohusa sierra njuolggadusain bearráigeahččanlávdegotti ovddasvástádusa ja bargguid ektui - revideren. ¶
Sierra njuolggadusat bearráigeahččanlávdegotti ovddasvástádus- ja bargosuorgái ¶
§ 1 Sámedikki bearráigeahččanlávdegoddi ¶
Bearráigeahččanlávdegotti organiseren, bargamušat ja ovddasvástádus čilgejuvvo Sámedikki čoahkkinortnegis § 14 ja § 15. ¶
§ 2 Bearráigeahččanlávdegotti bargamušat ¶
Bearráigeahččanlávdegoddi galgá fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid. ¶
Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, rapporttaid ja sullasaččaid. ¶
§ 3 Bearráigeahččanlávdegotti bargovuogit ¶
Bearráigeahččanlávdegoddi galgá barggustis: ¶
1. Láhčit saji rabas digaštallamii gos moaitámuš čilgejuvvo ja vuođustuvvo. 2. Láhčit saji digaštallamii Sámedikki orgánain ¶
3. Geahččalit garvit bellodatpolitihkalaš beliid. ¶
Bearráigeahččanlávdegoddi galgá álo árvvoštallat bearráigeahččanbarggu viidodaga daid vejolašvuođaid ektui ahte gávdnat boasttuvuođaid ja váilevašvuođaid. ¶
Iskkademiid čađaheapmi bearráigeahču ja gulaskuddamiid várás sáhttá dušše čađahit dain áššiin, mat leat mearriduvvon galget formálalaččat meannuduvvot Bearráigeahččanlávdegottis. Iskkademiid čađaheami oktavuođas galgá ráhkaduvvon mandáhta mas bargamuš boahtá čielgasit ovdan. ¶
§ 4 Bearráigeahččanlávdegotti áššiid ovddideapmi ¶
Bearráigeahččanlávdegoddi sáhttá earenoamáš áššiin ovddidit mearrádusevttohusa sierra áššin dievasčoahkkimii. Muđui áššit ovddiduvvojit jahkedieđáhusa bokte, gč § 5 nr. 1. Mearrádusevttohus galgá sáddejuvvot áirasiidda dan áigemearis mii lea mearriduvvon čoahkkinortnega paragráfas 21. ¶
§ 5 Bearráigeahččanlávdegotti jahkedieđáhus ¶
Bearráigeahččanlávdegoddi galgá juohke jagi ráhkadit jahkedieđáhusa maid ovddida dievasčoahkkimii. jahkedieđáhus galgá sáddejuvvot áirasiidda dan áigemearis mii lea mearriduvvon čoahkkinortnega paragráfas 21, ja das galget čuovvovaš fáttát leat mielde: 1. Konkrehta áššit maid Bearráigeahččanlávdegoddi lea meannudan, oktan Bearráigeahččanlávdegotti ¶
mearrádusevttohusain dakkár áššiin mat eai leat leamaš ovddiduvvon sierra áššin dievasčoahkkimii, gč § 4.  2. Lisat mii čájeha dollojuvvon čoahkkimiid ja čađahuvvon bargguid. ¶
3. Mearkkašumit Sámedikki jahkerehketdollui. 4. Mearkkašumit Sámediggeráđi čoahkkingirjjiide, dás maiddái doarjagiidda ja juolludemiide. 5. Mearkkašumit Sámedikki váiddalávdegotti čoahkkingirjjiide. ¶
6. Mearkkašumit riikarevišuvnna rapporttaide. 7. Vejolaš ávžžuhusat olggobealde bearráigeahččan- ja revišuvdnaorgánaide ahte lagabui geahčadit ¶
dihto beliid. 8. Plána das maid Bearráigeahččanlávdegoddi áigu lagabui bearráigeahččat boahttevaš jagi  . ¶
9. Daid iskkademiid válddahus mat leat čađahuvvon § 6 vuođul. ¶
§ 6 Bearráigeahččanlávdegotti mearrádusat ¶
Daid áššiid oktavuođas, maidda ii gusto § 5, mearrida Bearráigeahččanlávdegoddi čoahkkimis go áigu:  1. Čađahit ovdaiskkademiid.  2. Formálalaččat meannudišgoahtit ášši.  3.  Čađahit gulaskuddamiid. ¶
Bearráigeahččanlávdegoddi sáhttá maiddái dahkat mearrádusa:  1. Doallat dárbbašlaš čoahkkimiid 2. Bidjat johtui iskkademiid mat mielddisbuktet bálvalusaid oastima. ¶
Mearrádusat dahkkojuvvojit dábálaš eanetloguin. Sihke evttohus ja Bearráigeahččanlávdegotti mearrádus galget čállojuvvot beavdegirjái. ¶
§ 7 Bearráigeahččanlávdegotti iskkadeamit ¶
Ovdalgo Bearráigeahččanlávdegoddi čađaha iskkadeami, de dieđihuvvo Sámediggeráđđi dahje vejolaččat Dievasčoahkkinjođihangoddi. ¶
Bearráigeahččanlávdegoddi galgá geahččat bearrái ahte ášši lea čuvgehuvvon nu bures go vejolaš. Bearráigeahččanlávdegoddi háhká daid dieđuid maid dat atná deaŧalažžan. ¶
Ii ovttasge leat bággu addit čilgehusa Bearráigeahččanlávdegoddái. Čilgehusat mat leat addojuvvon Bearráigeahččanlávdegoddái, galget sihkkarastojuvvot duhtadeaddji láhkai. ¶
Earret go jus Bearráigeahččanlávdegoddi mearrida eará iešguđet ássis, de eai leat dat čoahkkimat ja ságastallamat mat čađahuvvojit oassin iskkadeamis, rahpasat álbmogii. ¶
Iskkadeapmi loahpahuvvo raporttain. Raporta lea almmolaš ja das galgá leat válddahuvvon dat ášši mii lea čielggaduvvon, ja das galgá boahtit ovdan mo Bearráigeahččanlávdegoddi lea árvvoštallan ášši. ¶
§ 8 Bearráigeahččanlávdegotti gulaskuddamat ¶
Bearráigeahččanlávdegoddi sáhttá čađahit gulaskuddamiid oassin iskkadeamis § 7 vuođul. Son guhte gohččojuvvo gulaskuddamii, boahtá eaktodáhtolaččat ja mearrida ieš áigu go son vástidit Bearráigeahččanlávdegotti gažaldagaide. ¶
Earret go jus eará lea mearriduvvon, de galgá gulaskuddan leat rabas. Bearráigeahččanlávdegoddi mearrida dábálaš eanetloguin galgá go gulaskuddan ollásit dahje muhtun muddui čađahuvvot gitta uvssaid duohken. Bearráigeahččanlávdegoddi sáhttá dušše gitta uvssaid duohken váldit vuostái jávohisvuođageatnegas dieđuid. ¶
§ 9 Sin vuoigatvuođat, geaidda ášši guoská ¶
Bearráigeahččanlávdegoddi galgá barggustis bearráigeahččat ahte fuolahuvvojit sin vuoigatvuođat, geaidda ášši guoská. Dajaldagain “sii, geaidda ášši guoská” oaivvilduvvo olbmot, organisašuvnnat dahje ovttastusat geaidda Bearráigeahččanlávdegotti bargu guoská. ¶
Bearráigeahččanlávdegoddi galgá láhčit dilálašvuođa dasa ahte sii, geaidda ášši guoská, ožžot vejolašvuođa ovddidit cealkámuša. ¶
Sii, geaidda ášši guoská, galget ávžžuhusa vuođul oažžut daid dieđuid main lea mearkkašupmi sin iežaset dillái, earret go jus dakkár dieđut sáhttet vahágahttit iskkadeami dahje goalmmát beali. ¶
Ovdalgo Bearráigeahččanlávdegoddi geige raporttas, de galgá juohkehaš geasa iskkadeapmi guoská, oažžut dieđu das mo iskkadeami boađus guoská sutnje. ¶
Sis, geaidda ášši guoská, lea vuoigatvuohta oažžut veahki iskkadeami buot muttuin. ¶
§ 10 Jávohisvuođabággu ¶
Hálddašanlága njuolggadusat jávohisvuođabákku birra gustojit seamma láhkai Bearráigeahččanlávdegotti lahtuide. Jávohisvuođabággu gusto maiddái maŋŋá go iskkadeapmi lea loahpahuvvon. ¶
Juohkehažžii gii čađaha barggu Bearráigeahččanlávdegotti ovddas dahje eará láhkai oažžu dieđuid lávdegottis, gusto jávohisvuođabággu seamma láhkai go Bearráigeahččanlávdegotti lahtuide. Go Bearráigeahččanlávdegoddi čađaha iskkademiid, de sáhttá iskkadeami mandáhtas mearriduvvot ahte láhkageatnegahttojuvvon jávohisvuođabággu, lagabui mearriduvvon viidodagas, ii galgga gustot sutnje gii addá čilgehusa dahje eará láhkai addá dieđuid Bearráigeahččanlávdegoddái. ¶
Plána- ja finánsalávdegotti árvalus ¶
Álggahus ¶
Bearráigeahččanlávdegoddi lea Sámedikki bearráigeahččanorgána. Bearráigeahččanlávdegoddi galgá čađahit parlamentáralaš bearráigeahččama ja váikkuhit dan ahte Sámediggi juvssašii daid mihttomeriid mat leat biddjojuvvon gustovaš njuolggadusaid ja juolluduvvon resurssaid rámmaid siskkobealde.  Bearráigeahččanlávdegotti organiseren, barggut ja ovddasvástádus bohtet ovdan Sámedikki čoahkkinortnegis § 14 ja § 15. ¶
Evttohus ¶
Norgga Sámiid Riikasearvvi (NSR), Bargiidbellodaga sámediggejoavkku (Bb), Sámit Mátta-Norggas, Árja ja Olgešbellodaga evttohus ¶
Evttohus 1 ¶
§ 7. Bearráigeahččanlávdegotti iskkadeamit ¶
Vuosttaš cealkka goalmmát teakstaoasis sihkkojuvvo ( ”Ii ovttasge leat bággu addit čilgehusa…” ) . Loahppa rievdatkeahttá. ¶
§ 8. Bearráigeahččanlávdegotti gulaskuddamat ¶
Vuosttaš lađas: (mearrida ieš áigu go) sihkkojuvvo.  Ođđa cealkka: Son guhte gohččojuvvo gulaskuddamii, mearrida ieš áigu go vástidit bearráigeahččanlávdegotti gažaldahkii. ¶
Ovddádusbellodaga evttohus ¶
Evttohus 2 ¶
Dábálaš geavahus lea ahte bearráigeahččanlávdegotti lahtuin ii leat makkárge luohttámušdoaibma ja posišuvnnat mat leat vuolgán dan orgánas maid dat galgá bearráigeahččat. Dán vuođul ovddiduvvo čuovvovaš: ¶
Lassievttohus: Boahtte vuođđudeami oktavuođas biddjojuvvo vuođđun ahte ii oktage bearráigeahččanlávdegotti lahtuin čohkká ovttage eará lávdegottis, ráđis dahje komiteas. ¶
Lávdegotti ráva ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: ¶
Muđui doarju Sámediggi Sámediggeráđi árvalusa. ¶
III  Jienasteapmi ¶
39 áirasis ledje 36 čoahkis. Jienasteapmi dahkkojuvvui čuovvovaš vuogi mielde: ¶
 Evttohus 2 hilgojuvvui 34 jienain. 2 jienastedje beali. ¶
 Evttohus 1 mearriduvvui 34 jienain 2 jiena vuostá. ¶
 Plána- ja finánsalávdegotti evttohus mearriduvvui 34 jienain 2 jiena vuostá ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Marie Therese Nordsletta Aslaksen, áššejođiheaddji    2  Arthur Tørfoss    3  Rolf Arthur Johansen Randi A. Skum   4  Ronny Wilhelmsen Åge Nordkild  Ronny Wilhelmsen    5  Marie Therese Nordsletta Aslaksen, áššejođiheaddji ¶
Čoahkkingirjji čállit: Roy Amundsen  258 siidu 317 siiddus ¶
VI  Sámedikki mearrádus ¶
Dievasčoahkkinjođihangoddi rávve doarjut bearráigeahččanlávdegotti evttohusa sierra njuolggadusain bearráigeahččanlávdegotti ovddasvástádusa ja bargguid ektui - revideren. ¶
Sierra njuolggadusat bearráigeahččanlávdegotti ovddasvástádus- ja bargosuorgái ¶
§ 1 Sámedikki bearráigeahččanlávdegoddi ¶
Bearráigeahččanlávdegotti organiseren, bargamušat ja ovddasvástádus čilgejuvvo Sámedikki čoahkkinortnegis § 14 ja § 15. ¶
§ 2 Bearráigeahččanlávdegotti bargamušat ¶
Bearráigeahččanlávdegoddi galgá fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid. ¶
Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, rapporttaid ja sullasaččaid. ¶
§ 3 Bearráigeahččanlávdegotti bargovuogit ¶
Bearráigeahččanlávdegoddi galgá barggustis: 1. Láhčit saji rabas digaštallamii gos moaitámuš čilgejuvvo ja vuođustuvvo. 2. Láhčit saji digaštallamii Sámedikki orgánain ¶
3. Geahččalit garvit bellodatpolitihkalaš beliid. ¶
Bearráigeahččanlávdegoddi galgá álo árvvoštallat bearráigeahččanbarggu viidodaga daid vejolašvuođaid ektui ahte gávdnat boasttuvuođaid ja váilevašvuođaid. ¶
Iskkademiid čađaheapmi bearráigeahču ja gulaskuddamiid várás sáhttá dušše čađahit dain áššiin, mat leat mearriduvvon galget formálalaččat meannuduvvot Bearráigeahččanlávdegottis. Iskkademiid čađaheami oktavuođas galgá ráhkaduvvon mandáhta mas bargamuš boahtá čielgasit ovdan. ¶
§ 4 Bearráigeahččanlávdegotti áššiid ovddideapmi ¶
Bearráigeahččanlávdegoddi sáhttá earenoamáš áššiin ovddidit mearrádusevttohusa sierra áššin dievasčoahkkimii. Muđui áššit ovddiduvvojit jahkedieđáhusa bokte, gč § 5 nr. 1. Mearrádusevttohus galgá sáddejuvvot áirasiidda dan áigemearis mii lea mearriduvvon čoahkkinortnega paragráfas 21. ¶
§ 5 Bearráigeahččanlávdegotti jahkedieđáhus ¶
Bearráigeahččanlávdegoddi galgá juohke jagi ráhkadit jahkedieđáhusa maid ovddida dievasčoahkkimii. jahkedieđáhus galgá sáddejuvvot áirasiidda dan áigemearis mii lea mearriduvvon čoahkkinortnega paragráfas 21, ja das galget čuovvovaš fáttát leat mielde: 1. Konkrehta áššit maid Bearráigeahččanlávdegoddi lea meannudan, oktan Bearráigeahččanlávdegotti mearrádusevttohusain dakkár áššiin mat eai leat leamaš ovddiduvvon sierra áššin dievasčoahkkimii, gč § 4.  2. Lisat mii čájeha dollojuvvon čoahkkimiid ja čađahuvvon bargguid. ¶
3. Mearkkašumit Sámedikki jahkerehketdollui. 4. Mearkkašumit Sámediggeráđi čoahkkingirjjiide, dás maiddái doarjagiidda ja juolludemiide. ¶
5. Mearkkašumit Sámedikki váiddalávdegotti čoahkkingirjjiide. 6. Mearkkašumit riikarevišuvnna rapporttaide. ¶
7. Vejolaš ávžžuhusat olggobealde bearráigeahččan- ja revišuvdnaorgánaide ahte lagabui geahčadit  dihto beliid. 8. Plána das maid Bearráigeahččanlávdegoddi áigu lagabui bearráigeahččat boahttevaš jagi  . ¶
9. Daid iskkademiid válddahus mat leat čađahuvvon § 6 vuođul. ¶
Čoahkkingirjji čállit: Roy Amundsen  259 siidu 317 siiddus ¶
§ 6 Bearráigeahččanlávdegotti mearrádusat ¶
Daid áššiid oktavuođas, maidda ii gusto § 5, mearrida Bearráigeahččanlávdegoddi čoahkkimis go áigu:  1. Čađahit ovdaiskkademiid.  2. Formálalaččat meannudišgoahtit ášši.  3.  Čađahit gulaskuddamiid. ¶
Bearráigeahččanlávdegoddi sáhttá maiddái dahkat mearrádusa:  1. Doallat dárbbašlaš čoahkkimiid 2. Bidjat johtui iskkademiid mat mielddisbuktet bálvalusaid oastima. ¶
Mearrádusat dahkkojuvvojit dábálaš eanetloguin. Sihke evttohus ja Bearráigeahččanlávdegotti mearrádus galget čállojuvvot beavdegirjái. ¶
§ 7 Bearráigeahččanlávdegotti iskkadeamit ¶
Ovdalgo Bearráigeahččanlávdegoddi čađaha iskkadeami, de dieđihuvvo Sámediggeráđđi dahje vejolaččat Dievasčoahkkinjođihangoddi. ¶
Bearráigeahččanlávdegoddi galgá geahččat bearrái ahte ášši lea čuvgehuvvon nu bures go vejolaš. Bearráigeahččanlávdegoddi háhká daid dieđuid maid dat atná deaŧalažžan. ¶
Čilgehusat mat leat addojuvvon Bearráigeahččanlávdegoddái, galget sihkkarastojuvvot duhtadeaddji láhkai. ¶
Earret go jus Bearráigeahččanlávdegoddi mearrida eará iešguđet ássis, de eai leat dat čoahkkimat ja ságastallamat mat čađahuvvojit oassin iskkadeamis, rahpasat álbmogii. ¶
Iskkadeapmi loahpahuvvo raporttain. Raporta lea almmolaš ja das galgá leat válddahuvvon dat ášši mii lea čielggaduvvon, ja das galgá boahtit ovdan mo Bearráigeahččanlávdegoddi lea árvvoštallan ášši. ¶
§ 8 Bearráigeahččanlávdegotti gulaskuddamat ¶
Bearráigeahččanlávdegoddi sáhttá čađahit gulaskuddamiid oassin iskkadeamis § 7 vuođul. Son guhte gohččojuvvo gulaskuddamii, mearrida ieš áigu go vástidit bearráigeahččanlávdegotti gažaldahkii. ¶
Earret go jus eará lea mearriduvvon, de galgá gulaskuddan leat rabas. Bearráigeahččanlávdegoddi mearrida dábálaš eanetloguin galgá go gulaskuddan ollásit dahje muhtun muddui čađahuvvot gitta uvssaid duohken. Bearráigeahččanlávdegoddi sáhttá dušše gitta uvssaid duohken váldit vuostái jávohisvuođageatnegas dieđuid. ¶
§ 9 Sin vuoigatvuođat, geaidda ášši guoská ¶
Bearráigeahččanlávdegoddi galgá barggustis bearráigeahččat ahte fuolahuvvojit sin vuoigatvuođat, geaidda ášši guoská. Dajaldagain “sii, geaidda ášši guoská” oaivvilduvvo olbmot, organisašuvnnat dahje ovttastusat geaidda Bearráigeahččanlávdegotti bargu guoská. ¶
Bearráigeahččanlávdegoddi galgá láhčit dilálašvuođa dasa ahte sii, geaidda ášši guoská, ožžot vejolašvuođa ovddidit cealkámuša. ¶
Sii, geaidda ášši guoská, galget ávžžuhusa vuođul oažžut daid dieđuid main lea mearkkašupmi sin iežaset dillái, earret go jus dakkár dieđut sáhttet vahágahttit iskkadeami dahje goalmmát beali. ¶
Ovdalgo Bearráigeahččanlávdegoddi geige raporttas, de galgá juohkehaš geasa iskkadeapmi guoská, oažžut dieđu das mo iskkadeami boađus guoská sutnje. ¶
Sis, geaidda ášši guoská, lea vuoigatvuohta oažžut veahki iskkadeami buot muttuin. ¶
Čoahkkingirjji čállit: Roy Amundsen  260 siidu 317 siiddus ¶
§ 10 Jávohisvuođabággu ¶
Hálddašanlága njuolggadusat jávohisvuođabákku birra gustojit seamma láhkai Bearráigeahččanlávdegotti lahtuide. Jávohisvuođabággu gusto maiddái maŋŋá go iskkadeapmi lea loahpahuvvon. ¶
Juohkehažžii gii čađaha barggu Bearráigeahččanlávdegotti ovddas dahje eará láhkai oažžu dieđuid lávdegottis, gusto jávohisvuođabággu seamma láhkai go Bearráigeahččanlávdegotti lahtuide. Go Bearráigeahččanlávdegoddi čađaha iskkademiid, de sáhttá iskkadeami mandáhtas mearriduvvot ahte láhkageatnegahttojuvvon jávohisvuođabággu, lagabui mearriduvvon viidodagas, ii galgga gustot sutnje gii addá čilgehusa dahje eará láhkai addá dieđuid Bearráigeahččanlávdegoddái. ¶
Ášši meannudeapmi loahpahuvvui 6.6.2013 dii. 09.58. ¶
Čoahkkingirjji čállit: Roy Amundsen  261 siidu 317 siiddus ¶
Ášši/Sak  BFOL  004/13 Ášši/Sak  DC 027/13 ¶
Strategiija mo sihkkarastit ja ovddidit sámi kultuvrra energiijahuksemiid oktavuođas ¶
Arkiivaáššenr.  11/3565 ¶
Meannudeamit ¶
Politihkalaš dássi Beaivi Áššenr. Sámediggeráđđi 24.04.13 SR 065/13 Bajásšaddan-, fuolahus- ja oahppolávdegoddi 21.–24.05.13 BFOL 005/13 Sámedikki dievasčoahkkin 3. – 7.06.13 DC 27/13 ¶
Ášši meannudeapmi álggahuvvui gaskavahkku geassemánu 6. b. 2013 dii. 10.33 ¶
I  Mildosat ¶
Nr.  Beaivi    Geas/Geasa Namahus ¶
Ášši 065/13 Strategiija mo sihkkarastit ja ovddidit sámi kultuvrra energiijahuksemiid oktavuođas ¶
II  Evttohusat ja mearkkašumit ¶
Sámediggeráđi mearršdusárvalus: ¶
Sámediggeráđđi ovddida čuovvovaš strategiijadokumeantta dievasčoahkkinmeannudeapmái: ¶
Strategiija mo sihkkarastit arálaid ja ovddidit sámi kultuvrra energiijahuksemiid oktavuođas ¶
1. Álggahus ¶
Sámedikki ásaheapmi lea energiijahuksenriidduid boađus. Álttá-/Guovdageaineanu dulvadeami riidu bijai vuođu dálá sámepolitihkkii ja lei njuolggo sivvan dasa go Sámediggi ásahuvvui. Čáhcefápmorusttegiid, bieggafápmorusttegiid ja elfápmolinjjáid huksemat leat maiddái odne hástalussan sámi kultuvrra, ealáhusdoaimmaid ja servodateallima bisuheami dáfus. Stuoraservodaga dađistaga stuorát dárbu energiijii bágge ovdan ođđa elfápmoprošeavttaid ja nu maiddái elfápmojođihanfierpmádaga viiddideami ja divodeami. Sámediggi gieđahallá jahkásaččat olu konsešuvdnaáššiid energiija olis. 2012/2013 jahkemolsumis ledje 270 ohcama ođđa čáhcefápmo- ja bieggafápmoásahemiid dáfus, ja elfápmolinjjáid dáfus, dušše dan golmma davimus fylkkas, NČE neahttasiidduid mielde. ¶
Stuora beroštupmi elfápmohuksemiidda maŋemus jagiid lea dagahan sisabahkkemiid sámi guovllu areálaide. Lea vuordimis ahte dát dáhpi lassána. Dálkkádatulbmilat dagahit ahte bieggafápmu vuoruhuvvo eambbo. Eiseválddit leat ásahan elsertifikáhttaortnegiid mat galget leat mielde ruhtadeame ođasmuvvi energiija. EU lea ásahan ođasmuvvidirektiivva man ulbmilin lea lasihit ođasmuvvi energiija oasi EUriikkaid oppalaš elfápmogeavaheamis. Dasa lassin lea sávaldat unnidit CO2-luoittu go elektrifisere bohkanvuođuid. Dát dilit, oktan vuollegis reantodásiin ja lassi jearuin, dagaha ahte dáhttu hukset elfápmorusttegiid boahtá lassánit maiddái čuovvovaš jagiid.  Sámediggi oaidná ahte dálá servodatovdáneami geažil lea dárbu lasihit energiijabuvttadeami sihkkarastin dihte šattu ja ovdáneami servodagas. Dát guoská maiddái sámi servodahkii. Seammás leat mii čielgasat dan hárrái ahte min árbevirolaš ealáhusguovllut ja min kultuvra ferte oažžut vejolašvuođaid ovdánit.  Sámedikki váldoulbmilin lea sihkkarastit sámi kultuvrra, ealáhusdoaimmaid ja servodatovdáneami luondduvuođu. Dát guoská maiddái huksenohcamiid gieđahallamiidda ja ráđđádallamiidda energiijabuvttadeami olis. Dát mielddisbuktet dávjá stuora sisabahkkemiid guovlluin gos ii leat leamaš buvttadeapmi ovdal. Dáinna vuođuin lea Sámediggeráđđi álggahan barggu ráhkadit dán strategiijadokumeantta. Strategiijadokumeanta galgá čujuhit hástalusaide, ulbmiliidda ja strategiijaide. ¶
2. Mearridanproseassat ja gaskaoamit ¶
a. Fierpmádathuksema nuppástusat Ráđđehus ovddidii njukčamánus 2012 dieđáhusa Stuoradiggái (Dieđ. St. 14) elrávdnjefierpmádaga huksema birra. Dieđáhusa namma lea Vi bygger Norge - om utbygging av strømnettet (Mii hukset Norgga ¶
- elrávdnjefierpmádaga huksen). Dieđáhusa mielde lea dárbu stuora investeremiidda elrávdnjefierpmádagas ¶
sihkkarastin dihte ahte buot oasit riikkas ožžot sihkkaris elrávdnjefálaldaga ja eambbo dássedis hattiid. Deattuhuvvo maiddái ahte kapasitehta ferte lasihuvvot vai šaddet buoret vejolašvuođat hukset eambbo ođasmuvvi energiija, ja vai sáhttá dustet geavahuslassáneami petroleumsektoris, industriijas ja guovlluin gos olmmošlohku lassána. Fierpmádatdieđáhus evttoha buoridit sihke distribušuvdnafierpmádaga, regionálafierpmádaga ja guovddášfierpmádaga. Statnettas lea ovddasvástádus hukset guovddášfierpmádaga, ja fierpmádatfitnodagain ges lea ovddasvástádus regionálafierpmádahkii ja distribušuvdnafierpmádahkii.    Nu go diehtit, de addojuvvui 2012:s konsešuvdna hukset osiid Davvi-Norgga  guovddášfierpmádagas dan bokte go NČE dohkkehii 420 kV-johtasa Ofuohtas  Hámmárfestii. Dát ášši lea dál váiddagieđahallamis OED:s maŋŋel go máŋga  instánssa  leat váidán mearrádusa. ¶
Sámediggi lea maid váidán konsešuvdnamearrádusa danne go  dát lea hui stuora areálasisabahkken sámi guovlluide. Ohcamis lea sáhka olles 370 km  guhku elfápmolinjjás ja mii galgá mannat muhtun daid eanemus guovddáš  boazodoalloguovlluid čađa Norggas. Elfápmolinjá čuohcá oktiibuot 30 orohahkii ja ovtta  Ruoŧa beale čerrui, ja vel olu sámi kulturmuittuide. Linjá lea buorre ovdamearka mii  čájeha ¶
makkár sisabahkkemiid elfápmolinjjá buorideapmi sáhttá mielddisbuktit sámi  guovlluin. ¶
Fierpmádatdieđáhusas nannejuvvo ahte sápmelaččain álgoálbmogin leat vuoigatvuođat ILOkonvenšuvnna 169 eamiálbmogiid ja čearddalaš álbmogiid hárrái iešheanalaš stáhtain. Doppe deattuhuvvo ahte sápmelaččain leat erenoamáš vuoigatvuođat luondduriggodagaide árbevirolaš sámi duovdagiin, ja ahte dása gullá erenoamáš vuoigatvuohta suddjemii sisabahkkemiid vuostá dáid resurssaid dáfus, ja vuoigatvuohta oassálastit dáid geavaheamis, stivremis ja suodjaleamis. ¶
Fierpádatdieđáhus Vi bygger Norge - om utbygging av strømnettet (Mii hukset Norgga - elrávdnjefierpmádaga huksen) čájeha dálá elfápmojohtasiid konsešuvdnagieđahallama nuppástusaid ja ¶
Čoahkkingirjji čállit: Roy Amundsen  263 siidu 317 siiddus ¶
beavttalmáhttima.  Dálá vuogádaga mielde dahká NČE konsešuvdna-mearrádusa ja OED lea váiddainstánsa.  Govus čájeha movt fierpmádathuksenlobiid gieđahallamis lea gustovaš vuogádat ja bargovuohki. ¶
Guoskevaš sámi beroštumit konsulterejuvvojit máŋgga dásis proseassas, sihke čielggadanprográmma birra, mii lea oassin NČE konsešuvdnagieđahallamis, ja jus boahtá váidda OED:ii. Rievdaduvvon árvalusas evttoha ráđđehus loktet mearridanválddi stuorát elfápmolinjá-áššiin. Dát mielddisbuvttášii ahte NČE ráhkada evttohusa departementii, ja Gonagas stáhtaráđis mearrida ášši. Váiddagieđahallan heaittihuvvošii dalle. Ráđđehus atná dán áššemannolaga beavttalmáhttimin. Evttohuvvon ođđa áššemannolat govviduvvo čuovvovaš govvosis: ¶
Ii leat čielggaduvvon movt sámi beroštumit galget fuolahuvvot ođđa vuogádagas. Nannejuvvo dattetge ahte evttohuvvon rievdadusat konsešuvdnagieđahallamis eai mielddisbuvtte nuppástusaid álbmotrievtti ja dálá ráđđádallanšiehtadusa dáfus mii energiijaeiseválddiin lea. Ráđđehus evttoha ahte konsešuvdnaprosedyrat galget digaštallojuvvot Sámedikkiin dieđáhusa viidáset barggus.  Lea Sámedikki beroštumi mielde suddjet sápmelaččaid guovlluid ja resurssaid ealáhusdoaimmaid vuođđun. Danne lea dehálaš oažžut konsešuvdnaprosedyraid mat addet Sámediggái ja eará guoskevaš sámi beroštumiide duohta váikkuhanválddi go stuorát elfápmolinjjáid konsešuvdnaohcamat gieđahallojuvvojit. ¶
b. Elfápmohuksemat energiijalága je. mielde. ¶
Biegga- ja čáhcefápmorusttegiid konsešuvdnaáššiid lohku lea lassánan maŋemus jagiid. 2012/2013 jahkemolsumis ledje NČE:s lagabui 300 biegga- ja čáhcefápmorusttetohcama gieđahallamis dušše njealji davimus fylkkas. Ii leat eahpádus ge das ahte jus dušše unna oasáš dáin čađahuvvošii, de boahtá sámi kultuvrra ja ealáhusvuođđu billistuvvot dovdomassii. Konsešuvdnaáššit mat gieđahallojuvvojit energiijalága mielde leat elfápmolinját, bieggafápmorusttegat, smávva čáhcefápmorusttegat, gássafápmorusttegat j.e. Govus čájeha elfápmohuksemiid konsešuvdnagieđahallama áššemannolaga energiijalága mielde. ¶
Čoahkkingirjji čállit: Roy Amundsen  264 siidu 317 siiddus ¶
Áššemannolat stuorát čáhcefápmorusttegiid gieđahallamis lea viidát. Dát áššit gieđahallojuvvojit čázádatlága mielde ja lea OED mii addá konsešuvnna NČE ávžžuhusa mielde. Prinsihpalaš áššit ovddiduvvojit Stuoradiggái. Stuoradiggi lea maid váiddainstánsa stuorát čáhcefápmohuksemiid dáfus mat gieđahallojuvvojit čázádatlága olis. Buot stuorát čáhcefápmorusttegiid huksemat galget váikkuhusčielggaduvvot ovdal go konsešuvdnaohcan árvvoštallojuvvo. Davimus fylkkain leat dál unnán ohcamat stuora čáhcefápmorusttethuksemiid hárrái. ¶
Sámediggi lea gulaskuddanbealli buot energiijahuksemiid dáfus sámi guovlluin main lea dieđihangeatnegasvuohta. Eanas áššit maidda Sámediggi buktá gulaskuddancealkámuša gusket bieggafápmorusttegiidda ja smávvafápmorusttegiidda. Leat unnán ohcamat earalágan elfápmorusttegiid dáfus nu go gássafápmorusttegiid, ulličáhcefápmorusttegiid j.e.  Buriid bieggadiliid geažil lea Norga várra dat riikka Eurohpás gos leat buoremus eavttut buvttadit olu bieggafámu. Árbevirolaččat leat bieggafápmorusttegat biddjojuvvon biekkus báikkiide riddoguovlluide, muhto dál lea maid šaddan eambbo dábálaš bidjat daid merrii gos dat monterejuvvojit bodnái. Eanas bieggafápmorusttegat Norggas leat bieggamillopárkkat gáttis. Dát gáibidit stuora areálaid ja mielddisbuktet stuora sisabahkkemiid lundui. Oallugat oaivvildit maid ahte dat nuoskkidit duovdagiid visuálalaččat.  Bieggafápmorusttegiid konsešuvnnat gieđahallojuvvojit energiijalága mielde. Prošeavttain gos installerejuvvon beaktu lea stuorát go 10 MW mielddisbuktá gáibádusa váikkuhusčielggademiide. Okta bieggamillo buvttada dábálaččat 3 dahje 4 MW. Go eanas elfápmorusttegat hábmejuvvojit bieggamillopárkan, de fertejit váikkuhusčielggaduvvot. Visot bieggafápmorusttetáššiin maid Sámediggi lea gieđahallan maŋemus jagiid, lea ge váikkuhusčielggadeapmi leamaš gáibádussan. Doaibmaeaiggát ráhkada ja sádde váikkuhusčielggadeami oktan ohcamiin NČE:ii konsešuvdnagieđahallamii. Bieggafápmoáššit gullet NČE ráđđádallanšiehtadusa vuollái, ja dasa lassin lea Sámediggi gulaskuddaninstánsa ja das lea de vejolašvuohta vuosttaldit.  Smávvafápmorusttegiid ohcamat gieđahallojuvvojit maid energiijalága mielde. Dáin ohcamiin lea álkit áššeproseassa go stuorát čáhcefápmorusttegiin mat gieđahallojuvvojit čázádatlága vuođul. Dábálaččat ii gáibiduvvo váikkuhusčielggadeapmi. Micro- ja minifápmorusttegat eai leat konsešuvdnageatnegasat ja gieđahallojuvvojit plána- ja huksenlága vuođul.  Iešalddis sáhttá smávvafápmorusttet neaktit unnán luondduvahágahttin. Muhto smávvafápmorusttegiid váikkuhusat sáhttet goitge šaddat stuorrát. Dat leat dávjá vuosttaš sisabahkkemat dakkár guovlluide gos ovdal eai leat leamaš sisabahkkemat. Bargogeainnut sáhttet rahpat vejolašvuođaid ođđa huksemiidda, ja áiggi badjel ráhkadit alibiija lassi sisabahkkemiidda. Buođđu sáhttá mielddisbuktit vára ja vahágiid boazodollui omd. go guohtuneatnamat dulvaduvvojit ja jieŋat šaddet rašit. Doaibmaáigodat ja lassi johtaleapmi guovllus lea vahágin boazodoalloealáhussii. Muhto stuorámus váikkuhussan leat dávjá buot smávvafápmorusttegiid negatiiva váikkuhusat oktii, ja erenoamážit ovttas eará infrastruktuvrahuksemiin. Muhtun orohagaide gos leat unnán guohtuneatnamat maid  geavahit, sáhttet vel smávit huksemat ja sisabahkkemat maid mielddisbuktit stuora váikkuhusaid. Danne lea buorre go NČE maŋemus jagiid lea ásahan vuogádaga gos čohkkehit buot smávvafápmorusttetohcamiid ovtta orohagas čohkiide ja konsešuvdnagieđahallet buot ohcamiid oppalaččat. Dát vuogádat lea ásahuvvon ee. danne vai buorebut sáhttá árvvoštallat oppalaš váikkuhusaid.  Smávvafápmorusttegat sáhttet máŋgii maiddái guoskkahit ja billistit sámi kulturmuittuid. Sámedikkis lea dakkár bargovuohki ahte mii fállat doaibmaeaiggádii vejolašvuođa geahčadit ohcanguovllu ovdal go konsešuvdnaohcan gieđahallojuvvo. Dát lea mielde dahkame áššemannolaga beaktileabbon, go árra dásis juo sáhttá gávnnahit boahtá go elfápmorusttet vuostálaga vejolaš automáhtalaččat ráfáidahttojuvvon kulturmuittuiguin. Smávvafápmorusttegiid konsešuvdnaohcamat eai leat oassin NČE ráđđádallanšiehtadusas, muhto Sámedikkis lea vejolašvuohta vuosttaldit dáid áššiid. ¶
c. Čielggadanprográmma gulaskuddan, VČ ja konsešuvdnaohcama gulaskuddan,  gulaskuddančoahkkimat ¶
Konsešuvdnaáššiin energiijalága vuođul čatnasa Sámediggi áššái máŋgga dásis áššemannolagas. Eanas áššit mat gusket energiijahuksemiidda, álget dainna ahte huksejeaddji sádde dieđáhusa doaimma birra NČE:ii, mii sádden dán viidáseappot guoskevaš eiseválddiide. Dieđáhusas galgá ohcci muitalit galgá go doaibma váikkuhusčielggaduvvot.   Váikkuhusčielggadeami njuolggadusas lea gáibádus ahte ferte ráhkaduvvot váikkuhusčielggadeapmi (VČ) bieggafápmorusttegiid dáfus main installerejuvvon beaktu lea eambbo go 10 MW. Dát mielddisbuktá ahte VČmearrádus lea áigeguovdil eanas bieggafápmorusttetohcamiid dáfus. Go ohcá hukset čáhcefápmorusttega man energiijabuvttadeapmi lea 40 GWh/jagis, de galgá dat maid váikkuhusčielggaduvvot. ¶
Čoahkkingirjji čállit: Roy Amundsen  265 siidu 317 siiddus Ohcamiid dáfus main lea sáhka lassi buvttadeamis gaskal 30 ja 40 GWh/jagis, de lea NČE mii mearrida boahtá go prošeakta VČ-mearrádusaid vuollái. Badjel 20 km guhku elfápmolinját ođđa guovllus galget váikkuhusčielggaduvvot.  VČ sisdoallu galgá čuovvut daid gáibádusaid mat leat váikkuhusčielggademiid njuolggadusas. VČ ovddiduvvo oppalaš raportan, ja das leat dábálaččat máŋga iešguđetlágan fágaraportta vuođđun. Leat iešguđetge fáttát mat galget váikkuhusčielggaduvvot, dan duohken makkár beroštussurggiid huksen guoskkaha. Dát fáttát galget čielggaduvvot čielggadanprográmmas/plánaprográmmas. Dat fáttát mat dábálaččat guoskkahit sámi beroštumiid leat boazodoallu, eará sámi ealáhusdoaimmat, bivdu ja guolásteapmi, kulturmuittut ja guovllut gos eai leat sisabahkkemat (INON). Sámediggi sáhttá dalle go boahtá dieđáhus doaimma birra buktit cealkámuša das guđiid fáttáid lea sávahahtti čielggadit. Sáhttá maid leat áigeguovdil konsulteret NČE:in čielggadanprográmma mearrideami ektui. ¶
Dat go váikkuhusčielggadeamit eai váldde vuhtii doaibmabijuid oppalaš váikkuhusaid lea dagahan ahte sámi vuoigatvuođaeaiggádat leat šaddan eahpádussii, ja erenoamážit boazoguohtunorohagat. Sámediggi ipmirda dán eahpádusa. Čielggadeapmi čilge dušše dan ovtta plánejuvvon doaimma ja geahččá dušše dan ovtta hárrái makkár váikkuhusat huksemis leat boazodollui ja guohtuneatnamiidda. Sisabahkkemat mat juo leat guovllus ja eará plánejuvvon doaimmat eai váldojuvvo vuhtii. Ákkastallan lea ahte doaibmaeaiggát ii sáhte bággehallat árvvoštallat earáid huksemiid váikkuhusaid. Danne šaddá váikkuhusčielggademiid konklušuvdna ahte rusttegis lea unnán dahje gaskamearálaš negatiiva váikkuhus guovllu boazodollui. Boazoeaiggádiidda lea doaibma okta máŋgga sisabahkkemis maid sii fertejit váldit vuhtii ja man mielde fertejit heivehit iežaset doalu, oktan huksemiiguin mat juo leat guovllus ja čađahuvvon. Lea váilevašvuohta dálá njuolggadusain go ii leat eambbo fokus iešguđetge sisabahkkemiid oppalaš váikkuhusaide árvvoštallamis.  Maŋŋel go doaibmaeaiggát lea ráhkadan VČ, de sáddejuvvo dát gulaskuddamii oktan konsešuvdnaohcamiin. Lea dábálaš ahte NČE čađaha sihke geahčademiid guovllus ja gulaskuddančoahkkimiid jus doaibma lea dihto sturrodagas. Sámediggi oassálastá dávjá geahčademiin ja gulaskuddančoahkkimiin, lea veaháš kapasitehta ja resurssaid duohken. Gulaskuddančoahkkimat leat eanas dego diehtočohkkenčoahkkimat NČE:ii. Addojuvvo vejolašvuohta ovddidit oaiviliid ja oainnuid doaimma birra, muhto áiggi geažil lea dialogavejolašvuohta ráddjejuvvon. Sámediggi buktá gulaskuddancealkámušaid áššiin gos doaimmat čuhcet sámi beroštumiide. Áššit main leat negatiiva váikkuhusat sámi kultuvrii ja ealáhusdoibmii vuoruhuvvojit. ¶
d. Vuosttaldanváldi Sámedikkis leat gaskaoamit das movt sáhttet muhtun muddui váikkuhit energiijahuksemiid. Dát gaskaoamit geavahuvvojit aktiivvalaččat dainna ulbmiliin ahte fuolahit sámi beroštumiid energiijahuksemiid sisabahkkemiid geažil. Sámediggi rehkenastojuvvo guoskevaš orgánan buot dieđihangeatnegas energiijahuksejeddjiide sámi guovllus. Vuosttaldeami njuolggadusat plána- ja huksenlágas gustojit nu guhkás go heivejit go galgá gieđahallat konsešuvnnaid energiijalága vuođul. Dáin seamma orgánain main lea vuosttaldanváldi plána- ja huksenlága mielde, lea maiddái vuosttaldanváldi konsešuvdnaáššiin. Dát mielddisbuktá ahte Sámedikkis lea vuosttaldanváldi energiijalága mielde. Vuosttaldanváldi čuovvu seamma njuolggadusaid go vuosttaldeapmi plána- ja huksenlága mielde ja addá vuoigatvuođa vuosttaldit plánejuvvon elfápmohuksemiid. Vuosttaldanvuoigatvuohta sáhttá geavahuvvot áššiin gos energiijahuksemat mielddisbuktet mihtilmas vahága sámi kultuvrra dahje ealáhusdoaimma ektui. ¶
e. Váidin Seamma orgánain main lea vuosttaldanriekti plána- ja huksenlága mielde, lea maiddái váidinriekti konsešuvdnamearrádusa hárrái. Dát mielddisbuktá ahte Sámedikkis lea váidinvuoigatvuohta áššiin gusket elfápmolinjjáid ja elfápmorusttegiid konsešuvnnaide maid NČE meannuda energiijalága mielde. Váidinriekti lea belohahkii dan duohken lea go Sámediggi vuosttaldan ášši dalle go lei gulaskuddamis. Oljo- ja energiijadepartemeanta (OED) lea váidininstánsa konsešuvdnamearrádusaid dáfus maid NČE lea mearridan. Lea ásahuvvon bargovuohkin ahte OED ráđđádallá Sámedikkiin váiddaáššiid dáfus.  Stuorát čáhcefápmorusttegiid konsešuvdnamearrádusaid dáfus, ja čáhcefápmorusttegiid dáfus gos lea dárbu čázádatreguleremiidda, lea Stuoradiggi váidininstánsa. Dáin áššiin lea OED mii addá konsešuvnna. Ráđđádallanšiehtadus stáhtalaš eiseválddiiguin gusto maiddái stuorát čáhcerusttegiid váidimiidda. Dákkár váidináššiin čađahuvvojit ráđđádallamat OED:iin. ¶
Čoahkkingirjji čállit: Roy Amundsen  266 siidu 317 siiddus f. Ráđđádallamat ¶
Eamiálbmogin lea sápmelaččain vuoigatvuohta beassat ráđđádallat áššiin main sáhttet leat njuolggo váikkuhusat sidjiide. Sihkkarastin dihte ahte áššit mat sáhttet čuohcit sápmelaččaide njuolga čađahuvvojit dohkálaš vugiin, de dahkkojuvvui ráđđádallanšiehtadus Sámedikki ja Ráđđehusa gaskka miessemánu 11. b. 2005. Dán vuođul lea Sámediggi soahpan sierra ráđđádallanšiehtadusa Norgga čázádat- ja energiijadirektoráhtain (NČE) beaiváduvvon 31.03.09. Šiehtadus guoská buot doaibmabijuid ráđđádallamiidda energiijaguovllus mat rasttildit rájiid mat leat mearriduvvon váikkuhusčielggademiid njuolggadusain b. cuoŋománu 1. b. 2005. Dát guoská elfápmojohtasiidda, bieggafápmorusttegiidda, čáhcefápmorusttegiidda ja čázádatreguleremiidda.  Ráđđádallanšiehtadus addá maiddái sámi báikkálašservodagaide ja erenoamáš sámi beroštumiide, maidda lágat dahje doaibmabijut sáhttet čuohcit njuolga, vuoigatvuođa ráđđádallamiidda. Dákkár oktavuođain sáhttá stáhta ovttastahttit ráđđádallanproseassaid Sámedikkiin.  Energiijaáššiin sáhttá ráđđádallat iešguđetge dásiin áššemannolagas. Lea dábálaš ahte ráđđádallamat čađahuvvojit váikkuhusčielggademiid prográmma mearrideami olis ja ieš konsešuvdnaohcama gulaskuddama olis, ja vejolaš váiddagieđahallama olis. ¶
g. Finnmárkkoláhka ja Finnmárkkoopmodat ¶
Finnmárkkus lea Finnmárkkoopmodat (FeFo) stuorámus eananeaiggát ja oamasta badjel 90 % fylkka areálas. Dán areála galgá FeFo hálddašit Finnmárkkolága vuođul.  Láhka gáibida FeFo stivrras erenoamáš ovddasvástádusa vuhtii váldit sámi kultuvrra, boazodoalu, meahcásteami, ealáhusdoaimmaid ja servodateallima. Finnmárkkolága § 10 cealká ahte FeFo galgá árvvoštallat buot áššiid mat mielddisbuktet nuppástuvvan meahccegeavaheami Finnmárkkus. Elfápmorusttegiid ja elfápmolinjjáid huksemat gullet dán kategoriijii ja galget dan geažil meannuduvvot FeFo stivrras. Dán meannudeamis galgá doaibmabiju mearkkašupmi sámi kultuvrii, boazodollui, meahcásteapmái, ealáhusdoaimmaide ja servodateallimii árvvoštallojuvvot, ja Sámedikki njuolggadusat nuppástuvvan meahccegeavaheami birra galget biddjot vuođđun. Sámediggi nammada 3 FeFo-stivrra 6 lahtus. Ieš válljema ja nammaduvvon stivralahtuid čuovvoleami bokte lea Sámedikkis vejolašvuohta váikkuhit dan movt FeFo hálddaša eatnamiid Finnmárkkus.  FeFo lea dasa lassin oasseeaiggát Finnmark kraft AS-elfápmofitnodagas, mii buvttada stuora oasi Finnmárkku bieggaenergiijas. Fitnodat lea juo stuora bieggafápmobuvttadeaddji ja dehálaš aktevra Finnmárkku energiijasuorggis. Elfápmofitnodaga eaiggádin sáhttá FeFo dinet ruđa ja dan bokte lasihit vuoittu. Finnmárkkolága § 15 mielde galgá FeFo stivra mearridit galgá go vuoitu geavahuvvot doaibmabijuide mat bohtet álbmogii buorrin vai máksojuvvot Sámediggái ja Finnmárkku fylkkasuohkanii. ¶
h. Ovttasbargošiehtadus Statskogain Sámediggi lea 2012:s dahkan šiehtadusa Statskogain. Ulbmil šiehtadusain lea ovddidit oktasaš ipmárdusa ja oažžut Sámedikki doarjut Statskog SF areáladisponeremiid ja ođasmuvvi resurssaid geavaheami ja ávkkástallama. Bieggafápmorusttegiid huksen lea namuhuvvon ovdamearkan areáladisponeremiin maidda šiehtadus guoská. Šiehtadus eaktuda ráđđádallamiid Sámedikki ja Statskog SF gaskka áššiin maid Sámediggi oaidná sávahahttin. Danne lea šiehtadus áigeguovdil energiijahuksemiid olis sámi guovlluin, earret Finnmárkkus. Finnmárkkus gusto Finnmárkkoláhka. ¶
3. Hástalusat ¶
a. Ekologalaš ja kultuvrralaš ceavzilvuohta (árbevirolaš ealáhusaid areálavuođđu) ¶
Riidu energiijahuksema birra lea njuolggo sivva dasa movt ođđa sámepolitihkka lea šaddan 1980-logu loahpa rájes. Energiijahuksemat leat ain gáibideaddji hástalusat go  stáhta ja stuoraservodaga dárbbut resursaávkkástallamii ja ekonomalaš ovdáneapmái deaivvadit sámi servodaga dárbbuiguin sihkkarastit eanan- ja resursavuoigatvuođaid ja árbevirolaš kulturguoddi ealáhusaid.   Mii vásihit stuora sisabahkkema ee. bieggafápmohuksemiid dáfus stuora osiin sámi guovlluin. Bieggafápmu rehkenastojuvvo dál birasustitlaš elfápmogáldun. Unnidan dihte CO2-luoittuid vuoruhuvvo dál elfápmobuvttadeapmi ođasmuvvi gálduin. EU lea bidjan mihttun unnidit klimagássaid luoittu 20 proseanttain ja lasihit ođasmuvvi gálduid energiijaoasi 20 proseanttain ovdal 2020. Klimadieđáhus bidjá mihttun ahte Norga galgá leat karbonneutrála 2050:s. Jus dáid ulbmiliid galgat joksat, de lea dárbu stuora ¶
Čoahkkingirjji čállit: Roy Amundsen  267 siidu 317 siiddus huksemiidda. Danne lea stuora vejolašvuohta ahte dát maiddái mielddisbuktá olu ja stuora sisabahkkemiid árbevirolaš sámi guovlluide. Sámediggi lea máŋgga oktavuođas cealkán ahte lea paradoksa ahte eamiálbmotguovllut davvin leat vuosttažat mat šaddet dovdat dálkkádatrievdamiid váikkuhusaid ja seammás dat mat orrot šaddame guoddit buorideaddji doaibmabijuid stuorámus nođiid. ¶
Areálasisabahkken lea erenoamáš garas lullisámi guovllus ja Oarje-Finnmárkkus. 2012/2013 jahkemolsumis ledje NČE:s 47 bieggafápmoohcama meannudeamis dušše njealji davimus fylkkas. 3 dáin ledje offshore-rusttegat. Dat loahppa 44 ledje bieggamillopárkkat gáttis. Dát mielddisbuktet mihtilmas luonddusisabahkkemiid. Davvi-Trøndelágas plánejuvvojit 13 bieggamillopárkka. Olu dáin plánejuvvojit huksejuvvot siseatnamii ja dat mielddisbuktá ahte manahuvvojit olu guohtuneatnamat guovllu boazoguohtunorohagain, mat dál juo vásihit stuora areálasisabahkkemiid eará huksendoaimmaid geažil. Muđui leat 9 ohcama hukset smávvafápmorusttegiid Finnmárkkus, 43 Davvi-Trøndelágas, 101 Romssas ja olles 124 Nordlánddas. Ii leat eahpádus ge ahte jus dušše unna oasáš dáin čađahuvvo, de mielddisbuktá dat stuora sisabahkkemiid.  Boazodoallu lea dat sámi ealáhus gosa areálasisabahkkemat energiijahuksemiid geažil čuhcet garrasepmosit. Go eiseválddit lohket ahte boazodoallu ferte ekologalaččat heivehit boazologu areálavuđđui ja nuppi bealis fas galgá gierdat ođđa areálasisabahkkemiid, de šaddá dát lossadin ealáhusdolliide. Ii leat guovtteoaivilvuohta dan dáfus ahte stáhtas lea erenoamáš ovddasvástádus sihkkarastit sámi kultuvrra materiálalaš vuođu, ja ahte dát oppamuddui maiddái guoská energiijaáššiid meannudeamis. Hástalus lea movt dát galgá fuolahuvvot. ¶
b.  Ekonomalaš ceavzilvuohta  Maŋemus jagiid lea leamaš dáhttu dađistaga eambbo vuoruhit energiijahuksemiid. Bieggofámu ásaheami, elsertifikáhtaid ásaheami, EU ođasmáhttindirektiivva ásaheami ja bohkanvuođuid elektrifiserema áŋggirdeapmi lea dagahan dađistaga garraset politihkalaš deattu, ja dađistaga maiddái duohta areálabahkkema, áibbas guovddáš sámi ealáhus- ja ássanguovlluid hárrái. Beroštupmi biegga- ja čáhcefápmorusttegiidda lassána. Dát boahtá ee. elsertifikáhtaid ásaheamis. Elsertifikáhtat galget leat mielde ruhtadeame ođasmuvvi energiija dan bokte ahte eará fámu buvttadeaddjit šaddet oastit dihto meari sertifikáhtaid iežaset buvttadeami ektui. Dát ruđat juolluduvvojit dasto subsidian ođasmuvvi energiija buvttadeddjiide, nu go omd. bieggafápmohuksejeddjiide. Sámediggi ballá ahte subsidierejuvvon bieggafápmorusttegat árbevirolaš sámi guovlluin šaddet stuora areálagilvaleaddjin sámi ealáhusaide.  Dehálaš sámi guovllus nu go Finnmárkkus eai leat bieggaresurssat ja bieggafápmohuksema eavttut stuorábut ja buorebut go eará guovddáš guovlluin riikkas. Dán doarju raporta maid Kjeller Vindteknikk lea ráhkadan Sámedikki ovddas 2010:s. Raportta ulbmil lei buohtastahttit bieggafápmohuksema Finnmárkkus ja Rogalánddas. Raporta konkludere dainna ahte lea olu divraseabbo hukset bieggafápmorusttega Finnmárkkus go Rogalánddas. Sivvan dása leat gaskkat geavahanguovlluide ja elfápmolinjáfierpmádaga golut. Kjeller Vindteknikk čujuhii maiddái dasa ahte bieggafápmoprošeavttat čuhcet iešguđet ládje boazodollui ja sámi beroštumiide, ja  guovlluide gos eai leat sisabahkkemat (INON) ja olgodaddanberoštumiide.  Sáhttá jearrat lea go elsertifikáhtta-ortnet beaktilis gaskaoapmi unnidit CO2-luoittu. Sáhttá baicca čájehuvvot ahte ortnet sáhttá leat beaktilis gaskaoapmi industriijaovddideapmái areálagilvvus eamiálbmotkultuvrrain. ¶
c.  Ráđđádallamat Energiijahuksenáššit leat ráđđádallangeatnegasat. NČE ja Sámediggi sohpe njukčamánu 31. b. 2009 šiehtadusa čađahit ráđđádallamiid. Šiehtadusa ulbmil lea heivehit ráđđádallamiid čađaheami dakkár vugiin mii heive buoremusat eará áššemeannudanprosedyraide. Šiehtadus ii ráddje guđege ládje dan ráđđádallangeatnegasvuođa mii čuovvu álbmotrievtti (ILO 169 ja SP art. 27, gč. art. 1) dahje mearriduvvon Ráđđádallanprosedyraid stáhtalaš eiseválddiid ja Sámedikki gaskka.  NČE ii čađat duohta ráđđádallamiid Sámedikkiin. Dan eai daga njuolggo guoskevaš sámi beroštumiiguin ja vuoigatvuođadolliiguin ge. NČE ii gáro juogadit iežas árvvoštallamiid ja mearrádusevttohusaid konsešuvdnaáššiid dáfus. Dát mielddisbuktá ahte eai addojuvvo dieđut buot dásiin áššis, ii ge addojuvvo vejolašvuohta digaštallat molssaeavttuid ja/dahje eavttuid ohcamis. NČE ákkastallá iežas vuostehágu ahte Sámediggi galgá oažžut dieđuid sin árvvoštallamiid ja árvalusaid birra dainna ahte dát dagaha váttisvuođaid ¶
Čoahkkingirjji čállit: Roy Amundsen  268 siidu 317 siiddus eará beroštumiid ektui maidda mearrádusat čuhcet seamma olu go sámi beroštumiide. Dasa lassin deattuha NČE ahte Sámedikkis lea vejolašvuohta sihke vuosttaldit ja váidit ohcamiid ja mearrádusaid.  NČE:s ja Sámedikkis lea 2010 leamaš bargun geahččalit čielggadit ráđđádallangeatnegasvuođa čađaheami, almmá lihkostuvvama haga. Ovttasráđiid Sámedikkiin bivddii NČE reivves b. 27.11.12 čoahkkima Ođasmahttin-, hálddašan- ja girkodepartemeanttain ja Oljo- ja energiijadepartemeanttain digaštallat guovtteoaivilvuođa.  Ulbmil ráđđádallamiiguin lea olahit ovttaoaivilvuođa dahje mieđiheami. Danne lea áibbas mávssolaš ahte juhkkojuvvojit dieđut mat dahket dán vejolažžan. Dat dahkkojuvvo áššiin mat gieđahallojuvvojit plána- ja huksenlága mielde dan bokte ahte plánaevttohus mas leat mearrádusat ja njuolggadusat sáddejuvvo gulaskuddamii. Sámedikki vuosttaldeamit áššiin mat leat plána- ja huksenlága vuođul, mielddisbuktet ráđđádallamiid ja soabaheami konkrehta evttohusaid ja árvvoštallamiid hárrái. Konsešuvdnaáššiid gulaskuddamis ii leat seamma ládje, ii dalle ge go leat ovddiduvvon vuosttaldeamit.  Sámediggi árvvoštallá ahte stáhta ráđđádallangeatnegasvuohta ii čuvvojuvvo NČE bealis energiijaáššiin. Vuosttaldeamit ja váidagat energiijaáššiin mielddisbuktet ahte Oljo- ja energiijadepartemeanta dahká loahpalaš mearrádusaid. Oljo- ja energiijadepartemeanta čađaha iežas árvvoštallamiid NČE mearrádusaid vuođul, muhto Oljo- ja energiijadepartemeanttas lea maid ráđđádallangeatnegasvuohta Sámedikki ja njuolggo guoskevaš sámi beroštumiid ja vuoigatvuođaeaiggádiid hárrái iežas meannudeamis. Šiehtadusas NČE ja Sámedikki gaskka ráđđádallamiid čađaheami birra ii leat eambbo árvu go dat mii čuovvu mearriduvvon ráđđádallanprosedyrain. Sámi vuoigatvuođalávdegotti čuovvoleamis leat dál ráđđádallamat jođus ahte lága bokte nannet stáhta ráđđádallangeatnegasvuođa. Dán barggus digaštallojuvvojit maiddái ráđđádallamat ovttaskas mearrádusaid olis, nu go áššiin mat čuvvot energiijalága. ¶
Lea stuora ovttamielalašvuohta das ahte ON konvenšuvdna siviila ja politihkalaš vuoigatvuođaid birra (SP) artihkal 27 mielddisbuktá ahte materiálalaččat ráddje maid stáhta sáhttá bargat, dahje maid diktá earáid bargat, nu ahte ii rihko mearrádusa. Jus doaibmabidju dagaha ahte vuoigatvuohta doaimmahit kultuvrra rihkkojuvvo, de ii sáhte dohkkehuvvot. Dát lea beroškeahttá das ahte leat go doaibmabijus positiiva bealit majoritehtaálbmogii dahje álbmoga eanetlohku muđui. Muđui lea stuora ovttamielalašvuohta das ahte dain oktavuođain go doaibmabidju sáhttá ráddjet dahje vahágahttit vejolašvuođa doaimmahit kultuvrra vaikko dat iešalddis ii rihko artihkal 27, de galgá eamiálbmoga kulturdoaimmaheapmi deattuhuvvot go árvvoštallá doaibmabiju. Maŋemus jagiid lea ON olmmošvuoigatvuođalávdegoddi maid dulkot SP artihkal 27 nu ahte erenoamáš rihkolaš doaibmabijut main lea stuora mearkkašupmi eamiálbmogiidda mielddisbuktá gáibádusa ahte galgá leat friddja ovdalgihtii dieđihuvvon mieđiheapmi sajis. Stáht ii sáhte dohkkehit ja eamiálbmogat eai sáhte mieđihit doaibmabijuide mat rivvejit eamiálbmogis vuoigatvuođa doaimmahit iežaset kultuvrra. Doaibmabijut mat olu muddui vahágahttet dahje duvdet eret guoskevaš eamiálbmoga árbevirolaš ealáhus- dahje eallingeainnuid sáhttá maid dušše friddja ovdalgihtii dieđihuvvon mieđiheami bokte čađahuvvot. Erenoamáš vahágahtti áššiin lea ge danne guoskevaš eamiálbmogis gieldinriekti. ¶
Dán riektedili praktiserema hástalus lea olahit fágalaš buriid árvvoštallamiid das ahte mielddisbuktá go doaibmabidju ahte kulturdoaimmaheapmi biehttaluvvo, dahje mielddisbuktá go vára ahte árbevirolaš ealáhus- ja ealligeainnuid doaimmaheapmi biehttaluvvo. Eai leat makkárge áššit mat addet buriid árvvoštallanpreferánssaid dahje presedeanssa. Dasa lassin leat dán áigge unnán albma árvvoštallamat doaibmabijuid hárrái SP artihkal 27 ektui ovttaskasáššiin. Jus dáhpáhuvvá, de lea dušše bajildusárvvoštallan. ¶
Maŋemus jagiid leat máŋgga resursaláhkii váldojuvvon mielde mearrádusat ahte sámi kultuvrra, ealáhusdoaimmaid ja servodateallima vuhtiiváldin galgá sakka deattuhuvvot (plána- ja huksenláhka, luonddušláddjiivuođaláhka, mearraresursaláhka, mearraenergiijaláhka, luossa- ja sáivaguolleláhka). Vaikko dát deattuhangeatnegasvuohta maid čuovvu vuođđolága § 110a ja olmmošvuoigatvuođalága, de lea dákkár váilevaš mearrádus sámelágas ja/dahje eará sektorlágain nu go energiijalágas mielde hehtteme beaktilis čuovvoleami geatnegasvuođa hárrái olles hálddašeamis. ¶
e. Kapasitehta ja gelbbolašvuohta ¶
Fierpmádatdieđáhusas cealká departemeanta ahte lea dehálaš ahte fierpmádatfitnodagat váldet guoskevaš berošteddjiid ja vejolaš guoskevaččaid mielde árra dásis. Sámediggi oaivvilda ahte seamma berre guoskat ¶
Čoahkkingirjji čállit: Roy Amundsen  269 siidu 317 siiddus buot energiijahuksenhámiide. Sámi vuoigatvuođaeaiggádiidda dattetge ii leat hástalussan dat go fierpmádatfitnodagat ja earát eai dáhto oktavuođa ja dialoga singuin, muhto go sis ii leat kapasitehta ja gelbbolašvuohta leat ulbmillaš ovttasbarggus. Asymmetriija kapasitehta ja gelbbolašvuođa dáfus lea stuoris.  Danne lea Sámediggi aktiivvalaččat dorjon Norgga Boazosápmelaččaid Riikasearvvi ja Ruođa Sámiid Riikkasearvvi áŋggirdeami ásahit fágalaš profešunála ja sorjákeahtes vuođđudusa - Protect - mii galgá čuvget sámi areálaberoštumiid ja eananvuoigatvuođaid, ja bargat buoridit ipmárdusa ceavzilis sámi servodaga vuođđoeavttuid birra. Sámi vuoigatvuođadolliin sihke Norggas ja Ruoŧas leat ráddjejuvvon resurssat ja vejolašvuođat fuolahit iežaset geavahansurggiid ja vuoigatvuođaid go deaivvadit almmolaš plánaiguin ja priváhta huksejeddjiiguin. Dát guoská maiddái energiijasuorgái. Dás áigu Protect veahkehit ee. boazoguohtunorohagaid profešunála vehkiin konsešuvdnaproseassain ja go šiehtadallet huksenaktevrraiguin. Eaktuduvvo ahte Protect oažžu almmolaš doarjaga ja doarjaga ieš industriijas.  Sámediggi ráhkadii minerálabagadusa 2010:s. Ođđa minerálaláhka ii lean doarvái einnostahtti sámi vuoigatvuođaid ja beroštumiid dáfus maid kapitálagáibideaddji minerálaindustriija ohcala. Danne lei minerálabagadusa ulbmil oččodit dialoga fitnodagaiguin dan bokte ahte ráhkadit šiehtadusaid mat vuhtiiváldet sámi beroštumiid, ja dainnalágiin addit fitnodagaide buoret einnostahttivuođa iskkadanbargguid ja doaibmakonsešuvdnaohcamiid olis. Dán jurddašeami sáhttá muhtun muddui sirdit energiijasuorgái. Vástádus dasa go energiijaeiseválddit cakkadit váldimis Sámedikki dievaslaččat fárrui ráđđádallamiidda sáhttá leat ahte ráhkadit bagadusa mii galgá buoridit ovttasbarggu vuoigatvuođaeaiggáda ja energiijahuksejeaddji gaskka. Dát bagadus šaddá dalle vuođđun energiijafitnodagaid ja eará sámi vuoigatvuođaeaiggádiid šiehtadusaid hábmemii go elfápmorusttegat galget huksejuvvot ja doaimmahuvvot. ¶
f.  Luohttámuš fágalaš čielggademiide Lea hirpmástuhtti stuora váilevašvuohta fágalaš konsensusa ja muhtun čielggadan-/fágabirrasiid ja boazodoalu gaskasaš konsensusa dáfus das movt boazu reágere ja láhtte luonddusisabahkkemiid hárrái. Dan duohken mii čuožžu fierpmádathuksendieđáhusas ahte "boazu hárjána elfápmojohtasiidda go muhtun áigi lea gollan" , ii leat doarvái fágalaš vuođđu ahte dan sáhttá čuoččuhit. Energiijaeiseválddit geavaha maid dutkama mii unnán almmuhuvvo dutkanfágalaš áigečállagiin. Danne lea šaddan dakkár dilli gos váilu luohttámuš muhtun fága- ja čielggadanbirrasiid, boazodoalu ja almmolaš eiseválddiid gaskka. Dát lea hui vahát ja dahká mearridanproseassaid ođđa areálasisabahkkemiid dáfus boazoguohtunguovlluin váttisin.  Sihke eanandoalus ja guolástusealáhusas leat sierra oahppoásahusat Ås Biras- ja biodiehtaga universitehtas ja Romssa guolástusallaskuvllas. Muhto boazodoalu dáfus eai gávdno sullasaš akademalaš oahppoásahusat. Alit boazodoallofágalaš oahppu genererešii fágaolbmuid geain lea erenoamáš čehppodat boazodoalus ja ovddidivččii boazodoallofágalaš gelbbolašvuođa eiseválddiid- ja hálddašandássái Norggas. Dákkár oahppu buoridivččii boazodoallofágalaš gelbbolašvuođa maiddái areála- ja resursaávkkástallama áššiin. Go dákkár ásahus váilu, de ferte sámi árbevirolaš máhttu, báikkálaš máhttu ja ipmárdus, geavahuvvot vuođđomáhttun boazodoalu areálaid hálddašeami mearrádusvuođus.  Energiijahuksenáššiin lea dárbu deattuhit sámi kultuvrra ja ealáhusaid, ja árvvoštallat geahnohuhttet go dahje hehttejit go doaibmabijut árbevirolaš sámi ealáhusdoaimmaid (SP art. 27). Dát gáibida sihke buriid ja luohtehahtti váikkuhusčielggademiid ja buriid rievttalaš árvvoštallamiid eamiálbmogiid vuoigatvuođas suodjalit iežaset materiálalaš kulturvuođu. Eat sáhte vuordit ahte NČE:s dahje departemeanttas lea dákkár rievttalaš gelbbolašvuohta. Danne dáhttu Sámediggi ahte čađahuvvojit olgguldas juridihkalaš kvalitehtaárvvoštallamat plánejuvvon doaibmabijuid váikkuhusaid dáfus materiálalaš sámi kulturvuođu ektui. Dát livččii mielde beavttalmáhttime ráđđádallamiid. ¶
g.  Doaibmabijuid oppalaš váikkuhusat ¶
Boazodoallu lea dat sámi ealáhus gos areálasisabahkkemiid váikkuhusat energiijahuksema geažil čuhcet garrasepmosit. Váikkuhusčielggademiin lea dađistaga šaddan dábálaččat váldit mielde daid kumulatiiva váikkuhusaid/beavttuid mat sisabahkkemis leat boazodoalu ektui. Kumulatiiva beavttut leat huksema oppalaš, guhkesáiggi beavttut. Sámediggi oaivvilda ahte dáid beavttuid maid ferte árvvoštallat ja dat fertejit leat oassin konsešuvdnaáššiid mearrádusvuođus, ja erenoamážit dalle go leat stuora sisabahkkemat. Ovttaskas doaibma ii sáhte árvvoštallojuvvot sorjjakeahttá plánejuvvon ja ovddeš sisabahkkemiid ektui seamma guovllus. Ásaheamit ja huksemat muosehuhttet boazodoalu beroškeahttá leat go dakkárat mat juo leat guovllus, vai leat go ođđasat. ¶
Čoahkkingirjji čállit: Roy Amundsen  270 siidu 317 siiddus Plána- ja huksenláhka gáibida ahte plánen galgá ovddidit ollislašvuođa dan bokte ahte sektorat, doaimmat ja beroštumit guovllus galget árvvoštallojuvvot ovttas. Sámediggi oaivvilda ahte dát mearrádus geatnegahttá maiddái energiijaeiseválddiid ovddasvástádusa gozihit ahte ođđa doaimmaid plánen ovtta guovllus oidnojuvvo oktilaččat, erenoamážit dan ektui movt doaibma boahtá čuohcat boazodollui. Láhka ovddida ovttastahttingeatnegasvuođa ja ahte ovttaskas eiseválddit mat mihtet doaimmaide ovtta guovllus eai ábut geahččat dušše iežas doaimma váikkuhusaid, muhto fertejit maiddái váldit vuhtii ja ovttastahttit doaimmaid maidda eará eiseválddiin lea ovddasvástádus go doaimmat leat dan seamma guovllus.  Go galgá árvvoštallat sisabahkkemiid oppalaš váikkuhusaid, de lea dárbbašlaš sáhttit dokumenteret daid huksemiid stáhtusa mat juo leat čađahuvvon guovllus. Dieđut huksemiid birra gávdnojit kártavuođus ja suohkana areálaplánain. Muhto dát ii leat analyserejuvvon dan ektui makkár váikkuhusat huksemis ja areálasisabahkkemiin leat leamaš boazodollui guovllus. Dál árvvoštallet ovttaskas eiseválddit dušše ovttaskas váikkuhusaid iežas váldesuorggi siskkobealde, maiddái boazodoalu vejolaš váikkuhusaid dáfus. Danne livččii dokumentašuvdnagáibádus mii čájeha sisabahkkenstáhtusa veahkkin stuorát elfápmorusttethuksemiid áššemeannudeamis, nu go ovdamearkka dihte bieggamilluid, guovddášfierpmádaga ja stuorát čáhcefápmorusttegiid huksemiid oktavuođas. Dákkár dokumentašuvdna livččii maid mielde buorideame einnostahttivuođa huksejeaddjái plánema árra dásis. Dat livččii maid hui ávkkálaš ráđđádallamiid čađaheami dáfus sámi vuoigatvuođaeaiggádiiguin. ¶
h.  Finnmárkkoopmodat elfápmofitnodaga eaiggádin  Finnmárkkoopmodat (FeFo) lea sierra riektesubjeakta mii hálddaša eanas Finnmárkku fylkka eatnama Finnmárkkolága njuolggadusaid vuođul. Finnmárkkolága ja FeFo ásaheami duogážin lei sámi eanan- ja resursavuoigatvuođaid dohkkeheapmi Finnmárkkus, ja FeFos lea dehálaš doaibma fuolahit sámi kultuvrra luondduvuođu, gč. lága ulbmila § 1. FeFos lea erenoamáš ovddasvástádus árvvoštallat nuppástuvvon meahccegeavaheami Sámedikki njuolggadusaid ektui Finnmárkkolága § 4 vuođul. Elfápmorusttegiid ásaheapmi ja elfápmolinjjáid huksen leat dákkár nuppástuvvan geavaheami ovdamearkkat. FeFo stivra galgá gieđahallat dákkár áššiid Finnmárkkolága § 10 mielde, mii galgá sihkkarastit ahte kollektiiva ja oktagaslaš vuoigatvuođat váldojuvvojit vuhtii. Muhto dat go FeFo ieš lea searvan oasuseaiggádin Finnmark kraft AS:ii sáhttá šaddat gáibideaddjin. Jus šaddá beare stuora beroštupmi dađistaga loktet iežas ekonomalaš árvvu, de sáhttet hálddašeaddjirolla ja vuoigatvuođaeaiggádiid beroštumiid fuolaheapmi šaddat vuostálaga. Sáhttá šaddat hástalussan gávdnat balánssa gaskal guhkesáiggi ekonomalaš ceavzilvuođa, sámi kultuvrra árbevirolaš geavaheami vuhtiiváldima ja boahttevaš vuoigatvuođaeaiggádiid mat leat ovtta bealde,  ja ođđa ealáhusovddideami mii fas lea nuppe bealde. Dain oktavuođain gos FeFo árvvoštallá iežas leat iešheanalaš aktiivvalaš gávpeaktevra, de berre gávpedoaibma ovddiduvvot dakkár vugiin mii váldá vuhtii vuoigatvuođaid mat leat. Sámediggi ja Finnmárkku fylkkasuohkan nammadit FeFo stivrra lagat njuolggadusaid mielde Finnmárkkolága § 7:s vuođul. Dát organiseren mielddisbuktá ahte Sámedikkis ja Finnmárkku fylkkasuohkanis lea váikkuhanváldi ja sáhttá mearridit bajit dási ávžžuhusaid FeFo vuoruhemiid dáfus Finnmárkkolága mearrádusaid olis. ¶
i.  Eará energiijagáldut ¶
Ovddiduvvojit dađistaga ođđa energiijaávkkástallanvuogit. Muhto dábálaččamusat Norggas leat čáhce- ja bieggafápmorusttegat. Ulličáhcefápmorusttegat leat ovddiduvvome. Sámediggi lea addán gulaskuddancealkámuša ee. ovtta ulličáhcefápmorusttegii Fálesnuoris, Tidals sails AS. Gássafápmorusttet lea leamaš áigeguovdilis fáddá. Muhto go váilu teknologiija ráidnet CO2, de leat unnán prošeavttat čađahuvvon. Bioliggenrusttegat ja gáiddusliekkadanrusttegat bázahusaid dahje pelletsaid boaldima vuođul gávdnojit moadde Norggas ja maiddái Finnmárkkus. Liggenbumppiid mat geavahit áimmu ja eananlieggasa lea maid dađistaga šaddan dábálažžan árvvoštallat viessoliggemii.  Sámediggi lea positiivvalaš ođđa energiijagálduid ovddideapmái ja dutkamii. Liggendárbbu sáhttá čoavdit iešguđetge ládje mat leat mielde unnideame dárbbu ođđa elfápmorusttegiidda ja linjjáide. Energiijagáldut nu go ovdamearkka dihte gássafápmorusttegat eai dárbbaš jogaid dahje biekkus báikkiid, ja sáhttet danne lokaliserejuvvot guovlluide gos eai duvdde eret eará ealáhusaid eai ge billis kulturárvvuid. Lea stuora potensiála energiijaekonomiseremii. Energiija beaktilis geavaheapmi lea jierpmálaš sihke birrasa ja ekonomiija dáfus.  Dolasteapmi lea historjjá čađa leamaš áibbas mávssolaš ja dárbbašlaš álbmogiidda geat orrot árktalaš guovlluin. Ja ain dál, go leat nu olu ođđamállet liggengoansttat, lea dolasteapmi sihke dehálaš ja hálbi. Muorat rehkenastojuvvojit maiddái birasustitlaš energiijagáldun. Sápmelaččaid gaskkas lea dolasteapmi ¶
Čoahkkingirjji čállit: Roy Amundsen  271 siidu 317 siiddus leamaš árbevierrun olu buolvvaid čađa.  Dollaliekkas lea leamaš dárbbašlaš birgemii, sihke boazodolliide, eanandolliide, guolásteddjiide ja bivdiide. Dál lea dolasteapmi dábálaš energiijagáldu viesuid liggemii sámi guovlluin. Eaktu bisuhit dán árbevieru lea ahte nagoda háhkat boaldámuša. Sámi guovlluin lea ain dábálaš ieš murret. Jus dát galgá leat vejolaš boahtteáiggis, de eaktuduvvo ahte vuovdeguovllut suodjaluvvojit ja hálddašuvvojit ceavzilis vugiin. Ja ahte lagasguovlluid ássit besset ain ieža ávkkástallat resurssain. ¶
4. Mihttu ¶
Ceavzilis sámi báikkálašservodagat ja ealáhusdoaibma areálaid ja resurssaid ceavzilis geavaheami, seailluheami ja hálddašeami vuođul sámi guovlluin. ¶
Sámediggeráđi biras- ja areáladieđáhusas (2009) ”Eatnamis eatnama láhkái” deattuhuvvo ahte ceavzilis sámi báikkálašservodagat lea okta váldoeavttuin nannet ja ovddidit sámi kultuvrra, ealáhusaid ja servodatovdáneami. Dát mihttomearri lea maid gustovaš energiijasuorggis. Váldoulbmilin lea deattuhit ceavzilis ja guhkesáiggi perspektiivva buot areála- ja resursadisponeremiin sámi guovlluin. Sámi ássanguovlu lea viiddis ja doppe leat olu resurssat ja dát lea bohcciidahttán beroštumi olggobealde. Dát beroštupmi mielddisbuktá čielga bahkkema árbevirolaš eallinhámiid ja eallinvugiid hárrái. Dát bahkken nannejuvvo go siskkáldasat sámi servodagain lea oppalaš rievdan eallinvuogi, árvooainnu ja iežas vuoruhemiid dáfus.  2009:s meannuduvvui maiddái Sámedikki dieđáhus boazodoalu birra. Dát dieđáhus ii guoskkat energiijahuksen-fátta njuolga, muhto cealká ahte boazodoalu guohtuneatnamiid gáržžideapmi lea duođalaš áittan ealáhusa boahttevaš birgenvuđđui, ja ahte boazodoallu lea massán nu olu guohtuneatnamiid maŋemus 50-60 jagi ahte dan čielga gierdanrádji dál dáidá leat joksojuvvon. Sámi boazodoallu lea guovddáš ealáhusaktevra sámi guovlluin, ja das lea dehálaš kultur- ja giellavuđot árvu sámi servodagas. Boazodoalu guohtuneatnamiid gáržžideapmi ii leat dušše ealáhussii duođalaš áittan, muhto maiddái olles sámi kultuvrra boahttevaš birgemii. ¶
5. Strategiijat ja doaibmabijut ¶
Sihkkarastit ahte sámi kultuvrra, ealáhusdoaimmaid ja servodatovdáneami luondduvuođđu bisuhuvvo.  Gáibádus ahte čađahuvvojit dárboanalysat ovdal go elfápmolinját huksejuvvojit ja ahte elfápmolinját huksejuvvojit ollislaš plána mielde.  Vuosttaldit buot biegga- ja čáhcefápmoáššiid mat duvdet eret sámi ealáhusaid mat juo leat guovllus.  Váikkuhit energiijaeiseválddiid loktet konsešuvdnajuolludemiid dási sámi guovlluin gos leat olu sisabahkkemat areálaid dáfus.  Bargat dan ovdii ahte bieggafápmorusttet huksejuvvo geavaheddjiid lahka.  Ávžžuhit ovddidit ođđa energiijagálduid ja ávžžuhit energiijaekonomiseremii.  Bargat ceavzilis hálddašeami ovddas ja bisuhit vuovdeguovlluid boahttevaš buolvvaide, ja sihkkarastit dáluide rievtti njeaidit boaldinmuoraid dárbbu mielde. ¶
Bargat dan ovdii ahte buot energiijaávkkálastallan sámi guovlluin galgá leat mielde nanneme sámi kultuvrra, servodateallima ja sámi ealáhusaid.  Gáibádus ollislaččat čielggadit váikkuhusaid guoskevaš sámi beroštumiide go hukse elfápmolinjjáid. Dása gullet maiddái oppalaš váikkuhusat ja lassiváikkuhusat.  Ásahit ortnega das ahte sisabahkkenstáhtus ja areáladilli ferte dokumenterejuvvot ovdal go stuorát energiijarusttegiid váikkuhusčielggademiid plánaprográmma mearriduvvo.  Gáibádus ahte oppalaš váikkuhusat šaddet oassin konsešuvdnaáššiid mearridanvuođus.  Bargat dan ovdii ahte energiijahuksemiid oktavuođas ásahuvvojit ortnegat ja doaibmabijut mat leat ovdamunnin sámi kultuvrii, ealáhusdoibmii ja servodateallimii.  Bargat oččodit šiehtadusaid huksejeddjiiguin geahčadit kulturmuittuid ovdal go konsešuvdnaohcamat gieđahallojuvvojit.  Ovddidit áššemeannudannjuolggadusaid mat váldet vuhtii sámi kultuvrra sámelágas ja/dahje resursalágas. ¶
Nannet máhtu areálasisabahkkemiid váikkuhusaid birra sámi kultuvrra, ealáhusdoaimma ja servodateallima hárrái ¶
Čoahkkingirjji čállit: Roy Amundsen  272 siidu 317 siiddus ¶
Vuolggahit prošeavtta mii galgá ovddidit buoret fágalaš konsensusa sisabahkkemiid váikkuhusaid birra boazodoalu hárrái.  Olgguldas fágalaš árvvoštallama čađahit 1-3 konkrehta huksendoaimma dáfus SP artihkal 27 geatnegasvuođaid ektui.  Bargat dan ovdii ahte sámi árbevirolaš máhttu, báikkálaš máhttu ja ipmárdusat leat vuođđun go energiijakonsešuvnnat mearriduvvojit, seamma ládje go dutkanvuđot máhttu.  Nannet Sámedikki kapasitehta ja gelbbolašvuođa energiijaáššiin. ¶
Nannet Sámedikki ja sámi vuoigatvuođaeaiggádiid oassálastima energiijahuksemiid mearrádusain  Bargat dan ovdii ahte stáhtalaš energiijaeiseválddit láhčet dili duohta ráđđádallamiidda mat čađahuvvojit oppalaš dieđuiguin ja árvvoštallamiin. Ulbmil ferte leat boahtit ovttaoaivilvuhtii energiijahuksemiid mearrádusaid dáfus.  Dassážii go NČE čađahišgoahtá duohta ráđđádallamiid, áigu Sámediggi árvvoštallat vuosttaldit buot energiijaáššiid, nu ahte ráđđádallamat sáhttet čađahuvvot Oljo- ja energiijadepartemeanttain daid árvvoštallamiid ja mearrádusaid vuođul mat leat.   Árvvoštallat galgá go Sámedikki ja NČE šiehtadus ráđđádallamiid čađaheami birra jotkojuvvot.  Árvvoštallat ráhkadit bagadusa mii láhčá diliid buoret ovttasbargui sámi vuoigatvuođaeaiggádiid ja energiijafitnodagaid gaskka.  Joatkit doarjaga Stiftelsen Protect-vuođđudussii, ja ávžžuhit vuoigatvuođaeaiggádiid geavahit vuođđudusa stuorát energiijahuksemiid oktavuođas.  Čuovvolit FEFO energiijahuksemiid meannudeami, mat dagahit nuppástuvvan meahccegeavaheami, ja viidásit ovddidit ovttasbarggu Statskog SF:in. ¶
Bajásšaddan-, fuolahus- ja oahppolávdegotti árvalus ¶
Álgu ¶
Sámedikki váldomihttomearri lea sihkkarastit sámi kultuvrra, ealáhusdoaimmaheami ja servodatovddideami luondduvuđđosa. Maŋimus jagiid stuorra beroštus energiijahuksemiidda lea dagahan stuorra deattu daidda sámi guovlluid areálaide maidda ovdal eai leat leamaš sisabahkkemat. Sámediggái lea deaŧalaš ahte árbevirolaš sámi ealáhusguovllut ja kultuvra ožžot ovdánanvejolašvuođaid. Strategiijadieđáhus válddaha dála dili oktan hástalusaiguin, mihttomeriiguin ja doaibmabijuiguin. ¶
Mearkkašumit ¶
Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti, ovddidedje čuovvovaš mearkkašumi: ¶
Strategiija mo sihkkarastit ja ovddidit sámi kultuvrra energiijahuksemiid oktavuođas ¶
Dát lahtut čujuhit ahte sisabahkkemat oktiibuot energiijahuksemiid oktavuođas lea váldohástalussan dan bargui ahte sihkkarastit eana- ja resursavuoigatvuođaid ja ovdánanvejolašvuođaid dálá árbevirolaš kulturvuđot ealáhusaide. ¶
Lea vuostálasvuohtan go dálkkádatrievdamat ja birasmirkkot nu sakka váikkuhit álgoálbmotguovlluid Davvin seammás go dáin guovlluin maiddái galget čađahuvvo eanemus ja stuorámus váidudeaddji doaibmabijut. Dát lahtut ovdandollet ahte areálasisabahkkemat leat eanaš lullisámi guovlluin ja OarjeFinnmárkkus. Boazodoallu lea dat sámi ealáhus masa areálasisabahkkemiid váikkuhusat čuhcet garrasepmosit. Lea mearkkašahtti go guovddáš eiseválddit nuppi bealis garrasit čuoččuhit ahte boazolohkoheiveheapmi ferte dáhpáhuvvat ekologalaš vuođul ja areálavuođa ektui, muhto de fas seamma eiseválddiin leat árjjalaš strategiijat mat mielddisbukte hui stuorrá areálasisabahkkemiid. ¶
Dát lahtut ovdandollet stáhta ovddasvástádusa das ahte sihkkarastit sámi kultuvrii ávnnaslaš kulturvuđđosa. Dát ovddasvástádus lea stáhtas energiijaáššiid oktavuođas. El-sertifikáhtaortnet sáhttá ¶
Čoahkkingirjji čállit: Roy Amundsen  273 siidu 317 siiddus guhkit áiggi vuollái čájehuvvot leat dakkár doaibmabidju mii doarju industriijaovdáneami ovddabeallái álgoálbmotkultuvrra. ¶
Dát lahtut háliidit ahte ráhkaduvvojit ollislaš plánat bieggafápmohuksemiidda sámi guovlluin. Subsidierejuvvon bieggafápmorusttegat váikkuhit sámi ealáhusaid areálageavaheapmái, ja dat ferte doarvái bures vuhtiiváldojuvvot rusttegiid plánemis. Dát lahtut čujuhit maiddái raportii maid Kjeller Vindteknikk čálii Sámedikki ovddas 2010:s, mas boahtá ovdan ahte bieggafámu hukseneavttut leat buoret ja hálbbit Rogalandas, gos lea oanehat gaska geavahanguovlluide ja uhcit golut fápmolinnjáid geavaheami oktavuođas. ¶
Linnjáhuksenlobiid áššemeannudeamis galget sámi beroštusat fuolahuvvot. Guovddáš eiseválddiin lea ovddasvástádus dan sihkkarastimis buoremus láhkai ovttas Sámedikkiin. Sámi beroštusat galget fuolahuvvot čielga ja čielggaduvvon vugiin go váldojuvvo atnui ođđa, beaktilet áššemeannudeapmi dán suorggis. Dát lahtut reagerejit dasa go Norgga čázádat- ja energiijadirektoráhta (NČE) ii čađat konsultašuvnnaid Sámedikkiin buriin dáhtuin. Konsultašuvnnain NČE:in mii leat vásihan ahte NČE ii čájet rabasvuođa konsultašuvdnavuođu oktavuođas ja daid dokumeanttaid oktavuođas maid NČE lea ráhkadan dan áššesuorggis man birra čađahuvvojit konsultašuvnnat. Gulahallanvejolašvuođain NČE:in leat muhtun ráddjejumit, earret eará go báikediđoštallamat ja gulaskuddančoahkkimat eai atte vejolašvuođa Sámediggái ovddidit oaiviliid ja oainnuid guoskevaš doaibmabiju oktavuođas. ¶
Dát lea stuorra hástalussan dasa ahte fuolahit sámi beroštusaid dáin diliin. Dákkár áššiin ii ollašuhttojuvvo stáhta ovddasvástádus sámi kultuvrra ávnnaslaš kulturvuđđosa oktavuođas doarvái bures. ¶
Váikkuhusčielggadusat eai vuhtii váldde doarvái bures máŋgga stuorra ja uhcit doaibmabijuid ollislaš váikkuhusaid dán suorggis. Dát lahtut oidnet dan eahpádusa maid máŋga sámi vuoigatvuođaeaiggáda leat ožžon váikkuhusčielggademiid oktavuođas mas daddjojuvvo ahte leat smávva dahje gaskamearálaš negatiiva váikkuhusat boazodollui. Sivvan dasa lea go čielggadeamit geahčadit dušše eaŋkal sisabahkkema man váikkuhusat árvvoštallojuvvojit dušše dan eaŋkal doaibmabiju ektui. Danne čuoččuhit dát lahtut ahte lea stuorra váilevašvuohta dálá njuolggadusain go ii deattuhuvvo árvvoštallat iešguđet sisabahkkemiid váikkuhusaid oktiibuot. Danne lea dárbu árvvoštallat sisabahkkemiid váikkuhusaid oktiibuot seamma guovllus ja geahččat dan oktavuođas ođđa, plánejuvvon doaibmabijuiguin. Oppalašgeahčastagat mat gávdnojit gielddaid areálaplánain ja kártavuođuin, eai leat árvvoštallojuvvon boazodoalu ektui dáin guovlluin. Dakkár oppalašgeahčastat mii čájeha sisabahkkemiid stáhtusa, dárbbašuvvojit go galgá čađahit konsultašuvnnaid iešguđet eaŋkil doaibmabijuid ja stuorát sisabahkkemiid oktavuođas. ¶
Dát lahtut deattuhit dan ahte ON olmmošvuoigatvuođalávdegoddi maŋimus jagiid lea dulkon SP art. 27 dan láhkai ahte erenoamážit váikkuheaddji doaibmabijut main lea stuorra mearkkašupmi álgoálbmogiidda, gáibidit ahte ovddalgihtii mieđáhus galgá leat addojuvvon friija vuođul ja daid dieđuid vuođul mat dárbbašuvvojit dasa ahte addit dakkár mieđáhusa. Stáhta ii sáhte dohkkehit dakkár doaibmabijuid, mat sihkkot álgoálbmogiid vuoigatvuođa doaimmahit kultuvrraset, eai ge álgoálbmogat sáhte mieđihit dakkár doaibmabijuide. Dat mearkkaša ahte dakkár áššiin main doaibmabiju váikkuha garrasit árbevirolaš ealáhusaide dahje eallingeainnuide main lea stuorra mearkkašupmi álgoálbmogiidda, lea guoskevaš álgoálbmogis biehttalanvuoigatvuohta. ¶
Dát lahtut oidnet ahte ILO 169, SP art. 27 geahča art 1 ja čielga njuolggadusat dárbbašuvvojit vai sihkkarastojuvvo ahte sámi kultuvrra, ealáhusdoaimmaheami ja servodateallima vuhtiiváldin deattuhuvvo dohkálaččat ja váldojuvvo buorebut mielde dan bargui ahte ođasmahttit sámelága ja eará suorgelágaid mat gusket energiijahuksemiidda, leš dal sáhka čáhce- vai bieggafápmorusttegiin. ¶
Dát lahtut oaivvildit ahte dat šiehtadus maid NČE dagai Sámedikkiin njukčamánu 31. b. 2009 ferte árvvoštallojuvvot sihkkarastin dihtii duohta konsultašuvnnaid Sámedikkiin. Lea čájehuvvon ahte šiehtadus ii leat mielddisbuktán dárbbašlaš rievdadusaid NČE bealis dákkár áššiin. Vai sihkkarastojuvvo vejolašvuohta šaddat ovttamielalažžan ja oažžut mieđáhusa sisabahkkemiidda, de leat áibbas dárbu ahte konsultašuvnnat čađahuvvojit buriin dáhtuin, luohttámušain ja dainna mihttomeriin ahte fuolahit stáhta ovddasvástádusa sámi kultuvrras. Dát lahtut oaivvildit ahte dakkár konsultašuvnnain ferte leat rabasvuohta ¶
Čoahkkingirjji čállit: Roy Amundsen  274 siidu 317 siiddus konsultašuvdnavuođu ja deaŧalaš dokumeanttaid alde dain áššiin maid birra leat konsultašuvnnat, duohta dáhttu ja sadji gaskaneas gulahallamii ja vejolašvuohta ságaškuššat molssaektosaš čovdosiid dahje/ja eavttuid ohcamiidda. ¶
Dát lahtut leat mearkkašan ahte lea stuorra asymmetriija gaskal sámi vuoigatvuođaeaiggádiid ja stuorát linnjáservviid gaskkas go guoská kapasitehtii ja gelbbolašvuhtii buotlágan energiijahuksemiid oktavuođas iešguđet muttuin. Proseassaid ja doaibmabijuid viidodat lea maid nu stuoris ahte dat heajosmahttá sámi vuoigatvuođaeaiggádiid vejolašvuođa searvat ulbmillaš ovttasdoaibmamii buot huksejeddjiiguin ja eiseválddiiguin. Danne dáhttot dát lahtut industriija ja eiseválddiid ruhtadit dakkár ásahusaid go Protect sihkkarastin dihtii ahte sámi vuoigatvuođaeaiggádat ožžot dárbbašlaš fitnolaš veahki ja doarjaga dákkár áššiin. ¶
Dát lahtut háliidit ahte ovddiduvvo alit boazodoallofágalaš gelbbolašvuođabiras dakkár go dat fágabirrasat mat leat Åsa Biras- ja biodieđalašuniversitehtas ja Romssa universitehta guolástusallaskuvllas. Dakkár fágabiras buoridivččii kvalitehta ja sihkkarasttášii eanet luohttámuša ealáhusdolliid gaskkas dán suorggi dutkama ja čielggadusaid ektui. ¶
Dát lahtut oidnet dárbbašlažžan ahte čađahuvvojit olggobealde juridihkalaš kvalitehtaárvvoštallamat plánejuvvon doaibmabijuid váikkuhusain sámi ávnnaslaš kulturvuđđosa ektui ja dakkár doaibmabijuid juridihkalaš váikkuhusain. ¶
Dát lahtut leat mihtten ahte Finnmárkkuopmodat (FeFo) lea eaiggáduššá oasi Finnmark Kraft:s. Dát lahtut deattuhit ahte FeFo strategiijat árjjalaš eaiggátvuođain ja Finnmárkkuopmodaga resurssaid dahkan olahahttin, ii galgga rihkkut lága ulbmila. Dát lahtut aiddostahttet ahte Finnmárkkuopmodat ii sáhte čađahit stuorra ja viiddes areálasisabahkkemiid main leat stuorra váikkuhusat, vuorddedettiin Finnmárkkukommišuvnna identifiserenbarggu. Dát lahttut deattuhit man deaŧalaš dat lea ahte FeFo stivra bearráigeahččá ahte areálaid, luondduriggodagaid ja meahci árbevirolaš geavaheapmi deattuhuvvo hálddašanbarggus. Dát lahtut čujuhit maiddái dasa ahte boazodoalu dárbu areálasuodjaleapmái galgá deattuhuvvot FeFo geavatlaš barggus. ¶
Dát lahtut atnet buorrin go ođđa energiijagáldut ovddiduvvojit ja dutkojuvvojit. Seammás čujuhit dát lahtut dasa ahte das lea stuorra kultuvrralaš ja servodatsihkarvuođa mearkkašupmi go árbevirolaš muorraboaldin áiggiid čađa lea mearkkašan hui ollu ja lea leamaš dárbbašlaš álbmogii. Sápmelaččaide lea muorraboaldimis stuorra kultuvrralaš mearkkašupmi, ja danne lea vuovdeguovlluid guoddevaš hálddašeapmi hui deaŧalaš. ¶
Dát lahtut áigot dán vuođul čađahit čuovvovaš strategiijaid ja doaibmabijuid energiijahuksemiid oktavuođas sámi guovlluin: ¶
1. Sihkkarastit eallinnávccalaš sámi báikegottiid ja ealáhusdoaimmaheami areálaid    guoddevaš suodjaleami ja hálddašeami bokte sámi guovlluin dainna lágiin ahte: ¶
a. Sámi luondduvuođus, ealáhusdoaimmaheapmi ja servodatovddideapmi        seailluhuvvo buoremusat ná: ¶
i. Sihkkarastit ahte čađahuvvojit dárboanalysat ovdalgo fápmolinnját        huksejuvvojit ja dát ovddiduvvojit ollislaš plána vuođul dakkár vugiin mas ¶
eastada negatiiva váikkuhusaid sámi kultuvrii ja ealáhusdoaimmaheapmái.    ii. Sihkkarastit ahte galgá šaddat váddáset oažžut konsešuvnnaid dain sámi ¶
guovlluin gos lea juo garra areáladeaddu.    iii. Geahččalit váikkuhit nu ahte bieggafápmu huksejuvvo dakkár guovlluin        main lea lagaš oktavuohta stuorra geavaheddjiidjoavkkuide. ¶
iv. Doarjut dakkár ovdáneami mii váldá atnui ođđa energiijagálduid ja doarjut        energiijaekonomiserema. ¶
Čoahkkingirjji čállit: Roy Amundsen  275 siidu 317 siiddus ¶
v. Sihkkarastit vuovdeguovlluid guoddevaš hálddašeami ja suodjaleami ja       sihkkarastit vuoigatvuođa boalámuššii iežas dállodollui. ¶
b. Buot energiijaávkkástallan sámi guovlluin galgá leat mielde nannemin sámi        kultuvrra, servodateallima ja sámi ealáhusaid dakko bokte ahte: ¶
i.  Čađahuvvojit ollislaš čielggadusat váikkuhusain guoskevaš sámi        beroštusaide go fápmolinnját huksejuvvojit. ¶
ii. Ráhkaduvvojit duođaštusat das mo bajimus sisabahkkenstáhtus lea ja         ollislaš oppalašgeahčastagat areáladilis mas deattuhuvvo boazodoallu dilli ¶
ovdalgo čađahuvvojit váikkuhusčielggadeapmi stuorát energiijarusttegiin.    iii. Váikkuhusat oktiibuot šaddet oassin mearridanvuđđui konsešuvdnaáššiid ¶
oktavuođas.    iv. Sámediggi ráhkada policydokumeanttaid dasa ahte hálddašit           Finnmárkkuopmodaga FeFo-stivrra bokte ja nannet gulahallama FeFo:in ¶
dán árjjalaš resursaovddidanstrategiija birra mii FeFo:s lea.    v. Sihkkarastit ahte guovddáš eiseválddiid bargui beavttálmahttit ¶
áššemeannudeapmi linnjáhuksemiid meannudeami ja lobiid ektui gullet        čielga mekanismmat sihkkarastin dihtii ahte sámi beroštusat fuolahuvvojit ¶
áššemeannudeamis dainna ulbmiliin ahte sihkkarastit sámi kultuvra ja          ealáhusaid ávnnaslaš luondduvuđđosa.     vi. Ovddidit čielga CSR-njuolggadusaid dasa mo sihkkarastit sámi ¶
báikegottiide, ealáhusaide ja beroštusaide govttolaš dienasjuogadeami          huksemiid ja resursaávkkástallama oktavuođas sámi guovlluin. ¶
vii. Sihkkarastit ahte huksejeaddjit fitnet diđoštallamin kulturmuittuid          ovdalgo konsešuvdnaohcamat meannuduvvojit. ¶
viii.Sihkkarastit ahte sámi kultuvrra vuhtii váldin váldojuvvo mielde          sámeláhkii ja resursalágaide.    ix. Ráhkadit sámediggedieđáhusa energiija birra. ¶
c. Máhttovuođđu areálasisabahkkema váikkuhusaid birra sámi kultuvrii, ¶
ealáhusdoaimmaheapmái ja servodateallimii nannejuvvo dainna lágiin ahte:     i.  Bargat dainna ulbmiliin ahte ásahit birrasa alit boazodoallofágalaš dutkamii. ¶
ii. Čađahit prošeavtta ovddidan dihtii vugiid mo áimmahuššat árbedieđu ja        árbevirolaš áddejumi, báikkálaš máhtu ja vásáhusvuđot geavada dutkama        go dutkojuvvojit sisabahkkemiid váikkuhusat boazodollui.. ¶
iii. Čađahit 1-3 konkrehta olggobealde fágalaš árvvoštallama konkrehta         huksendoaibmabijuin, nu go Fálesrášša, SP art. 27 ektui. ¶
iv. Nannet Sámedikki gelbbolašvuođa ja kapasitehta energiijaáššiin. ¶
d. Sámedikki ja sámi vuoigatvuođaeaiggádiid oassálastin mearrádusaide         energiijahuksemiin nannejuvvo dainna lágiin ahte:     i. Sihkkarastit ahte konsultašuvnnat dán áššesuorggis čađahuvvojit buriin ¶
dáhtuin, rabasvuođain ja luohttámušain dainna ulbmiliin ahte juksat       ovttamielalašvuođa energiijahuksenmearrádusaid oktavuođas, dás maiddái ¶
árvvoštallat šiehtadusa NČE:in dan ektui.     ii. Dassážiigo konsultašuvnnat čađahuvvojit dohkálaš vugiin ja ¶
riikkaidgaskasaš konvenšuvnnaid vuođul, de áigu Sámediggi ovddidit         vuosttaldeami buot energiijaáššiin konsulteren dihtii Oljo- ja ¶
energiijadepartemeanttain daid árvvoštallamiid ja mearrádusaid vuođul,        mat leat dahkkojuvvon.    iii. Ásahit ja ovddidit orgánaid mat sihkkarastet ahte sámi ¶
vuoigatvuođaeaiggádat ožžot fitnolaš veahki konsešuvdnaproseassaid ja        šiehtadallamiid oktavuođas huksejeddjiiguin. ¶
iv. Ráhkadit bagadusa mii láhčá buoret ovttasdoaibmamii gaskal sámi         vuoigatvuođaeaiggádiid ja energiijaservviid. ¶
Čoahkkingirjji čállit: Roy Amundsen  276 siidu 317 siiddus ¶
v. Joatkit doarjaga vuođđudussii Protect, ja ávžžuhit vuoigatvuođaeaiggádiid       geavahit vuođđudusa. ¶
Johttisápmelaččaid listu (JsL) lahtu Anders Somby jr.ovddidii čuovvovaš mearkkašumi: ¶
Mun oaivvildan ahte bajilčállagis, áššis 027/13 “Strategiija movt ovddidit ja sihkkarastit sámi kultuvrra energiijahuksemiid oktavuođas” , lea politihkalaš agenda mii ii dávis dasa mii sámediggeráđi mearrádusárvalusas oppalaččat čuožžu.  Mu oaivila mielde čájeha bajilčála ahte Sámediggi oppalaš vuođuin doarju energiijahuksemiid, ja ahte áigot dušše sihkkarastit ahte plánejuvvon huksemat leat mielde ovddideamen sámi kultuvrra (ekonomalaš fievrrideamit ovdamearkka dihte guoskevaš báikegottiide). Dán lágan árvalusa in doarjjo mun, danne go energiijahuksemat eanaš oktavuođain berrejit bissehuvvot juste sámi kultuvrra sihkkarastima ja ovddideami geažil, earret eará areálat main mii leat sorjavaččat go galgat bargat min árbevirolaš luondduvuđot ealáhusaiguin. Danne evttohan mun ahte bajilčála áššis 027/13 rievdaduvvot leat ná: “Strategiija areálaid sihkkarastima ja sámi kultuvrra ovddideami várás energiijahuksenplánaid oktavuođas” . Dán lágan rievdadusa oktavuođas ii biddjojuvvo šat eaktun ahte energiijahuksemat duođai čađahuvvojit (dalle go dušše čujuhit plánaide) ja áiddostuvvo ahte min luondduvuđđosa suodjaleapmi – min areálat – leat eanemus deaŧalaččat sámi kultuvrra sihkkarastimis ja ovddideamis. ¶
Mun lean bidjan merkii ahte FeFo lea bealuštan energiijaservviid eaiggádiid, ja oainnán ahte dás sáhttá šaddat vuostálasvuohta FeFo hálddašanrolla ja FeFo eaiggátrolla gaskka. Danne berre Sámediggi mearridit njuolggadusaid iežas stivralahtuid várás FeFos go guoská areálaid sihkkarastimii ja sámi kultuvrra ja ealáhusaid ovddideapmái. Dát njuolggadusat berrejit erenoamážit hábmejuvvot dainna áigumušain ahte daid geavahit áššiin main lea sáhka meahci ođđasis disponeremis. Dákkár njuolggadusat sáhttet muđui maiddái eastadit bellodatpolitihkalaš hágganeami sámedikki ovddasteddjiid gaskka FeFo stivrras. Sámediggi berre dasto mearridit vásttolaš njuolggadusaid iežas eará almmolaš hálddašanorgánaid lahtuid várás (daid gaskkas Boazodoallostivra) sihkkarastin dihte ahte sii ovddastit Sámedikki ja sámi álbmoga. ¶
Evttohusat ¶
Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild ja Miriam Paulsen, Norgga Sámiid Riikkasearvvi/Sámeálbmot bellodaga (NSR/SáB) lahtu Trond Are Anti, Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are Gaski ja Anne Helene Saari, Árja lahttu Ingrid Sandberg, Åarjel-Saemiej Gielh (ÅaSG) lahttu Ida Marie Bransfjell, Johttisápmelaččaid listu (JsL) lahttu Anders Somby jr. ovddidit čuovvovaš evttohusa: ¶
Evttohus 1 ¶
Rievdadit bajilčállaga áššis nr. 027/13, «Strategiija mo sihkkarastit ja ovddidit sámi kultuvrra energiijahuksemiid oktavuođas» , dánin «Strategiija mo sihkkarastit areálaid ja ovddidit sámi kultuvrra energiijahuksemiid oktavuođas» . ¶
Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are Gaski ja Anne Helene Saari, Árja lahttu Ingrid Sandberg, Åarjel-Saemiej Gielh (ÅaSG) lahttu Ida Marie Bransfjell, ja Johttisápmelaččaid listu (JsL) lahttu Anders Somby jr. ovddidit čuovvovaš evttohusa: ¶
Evttohus 2 ¶
Lasáhus 5. čuoggái, "Strategiijat ja doaibmabijut" , nuppi teakstaoassái, kuvlačuoggá guokte vuolde: «(...) ja bargat dainna ulbmiliin ahte oažžut šiehtadusaid gaskal huksejeaddji ja vuoigatvuođaeaiggádiid ovdal konsešuvdnaohcamiid meannudeami.» ¶
Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are ¶
Gaski ja Anne Helene Saari, Árja lahttu Ingrid Sandberg ja Åarjel-Saemiej Gielh (ÅaSG) lahttu Ida Marie Bransfjell, ovddidit čuovvovaš evttohusa: ¶
Čoahkkingirjji čállit: Roy Amundsen  277 siidu 317 siiddus ¶
Evttohus 3 ¶
2 f) Ráđđádallamat ¶
Lasáhus: Lea deaŧalaš ahte čađahuvvojot ollislaš konsultašuvnnat go okta ja seamma sisabahkken guoská eanet orohagaide. Maiddái eará ovddasvástideaddji orgánat galget beassat searvat konsultašuvnnaide. ¶
Hástalusat a) Lasáhus maŋŋá 3. teakstaoasi: ¶
Energiija huksen ii galgga hehttet árbevirolaš sámi eallinvuogi ii ge vuođu kultuvrralaš ceavzilisvuhtii. ¶
Lasáhus maŋŋá maŋimus teakstaoasi: Buot energiijahuksemiid plánen galgá čájehit guđe váikkuhusat huksemis leat sámi kultuvrii. ¶
f) Lasáhus 2. teakstaoassái: , vai dat sáhttá leat mielde buot áššemeannudeamis. Fágabirrasa ásaheapmi dutkama várás ja areáladili ja energiijahuksema goziheapmi addá dan vejolašvuođa ahte dalle lea sorjjasmeahttun biras mii sáhttá addit dárbbašlaš autoritehta ja jáhkehahttivuođa. Árbevirolaš sámi boazodoallomáhttu ferte formaliserejuvvot ja váldojuvvot mielde dutkamii. ¶
5 Strategiijat ja doaibmabijut Sihkkarastit ahte … Ođđa kuvlačuokkis Gáibádus ahte buot energiijahuksemat meannuduvvojit Plána- ja huksenlága vuođul ¶
Nannet máhttovuođu Ođđa kuvlačuokkis (maŋimužžii) Formaliseret sámi boazodoallogelbbolašvuođa dakko bokte ahte ásahit Fágalaš lávdegotti buot guovlluide Maŋimus kuvlačuokkis sirdojuvvo deike: Nannet Sámedikki … ¶
Ođđa vuosttáš kuvlačuokkis Nannet orohagaid kapasitehta ja gelbbolašvuođa energiijahuksemis ¶
Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild ja Miriam Paulsen, Norgga sámiid riikkasearvvi ja Sámeálbmot bellodaga (NSR/SáB) lahtu Trond Are Anti, ovddidit čuovvovaš evttohusa: ¶
Evttohus 4 ¶
Strategiija mo sihkkarastit ja ovddidit sámi kultuvrra energiijahuksemiid oktavuođas ¶
Sámediggi čujuha čujuhit ahte sisabahkkemat oktiibuot energiijahuksemiid oktavuođas lea váldohástalussan dan bargui ahte sihkkarastit eana- ja resursavuoigatvuođaid ja ovdánanvejolašvuođaid dálá árbevirolaš kulturvuđot ealáhusaide. ¶
Lea vuostálasvuohtan go dálkkádatrievdamat ja birasmirkkot nu sakka váikkuhit álgoálbmotguovlluid Davvin seammás go dáin guovlluin maiddái galget čađahuvvo eanemus ja stuorámus váidudeaddji doaibmabijut. Sámediggi deattuha ahte areálasisabahkkemat leat eanaš lullisámi guovlluin ja OarjeFinnmárkkus. Boazodoallu lea dat sámi ealáhus masa areálasisabahkkemiid váikkuhusat čuhcet garrasepmosit. Lea mearkkašahtti go guovddáš eiseválddit nuppi bealis garrasit čuoččuhit ahte boazolohkoheiveheapmi ferte dáhpáhuvvat ekologalaš vuođul ja areálavuođa ektui, muhto de fas seamma eiseválddiin leat árjjalaš strategiijat mat mielddisbukte hui stuorrá areálasisabahkkemiid. ¶
Čoahkkingirjji čállit: Roy Amundsen  278 siidu 317 siiddus Sámediggi deattuha stáhta ovddasvástádusa das ahte sihkkarastit sámi kultuvrii ávnnaslaš kulturvuđđosa. Dát ovddasvástádus lea stáhtas energiijaáššiid oktavuođas. El-sertifikáhtaortnet sáhttá guhkit áiggi vuollái čájehuvvot leat dakkár doaibmabidju mii doarju industriijaovdáneami ovddabeallái álgoálbmotkultuvrra. ¶
Sámediggi háliida ahte ráhkaduvvojit ollislaš plánat bieggafápmohuksemiidda sámi guovlluin. Subsidierejuvvon bieggafápmorusttegat váikkuhit sámi ealáhusaid areálageavaheapmái, ja dat ferte doarvái bures vuhtiiváldojuvvot rusttegiid plánemis. Sámediggi čujuha maiddái raportii maid Kjeller Vindteknikk čálii Sámedikki ovddas 2010:s, mas boahtá ovdan ahte bieggafámu hukseneavttut leat buoret ja hálbbit Rogalandas, gos lea oanehat gaska geavahanguovlluide ja uhcit golut fápmolinnjáid geavaheami oktavuođas. ¶
Linnjáhuksenlobiid áššemeannudeamis galget sámi beroštusat fuolahuvvot. Guovddáš eiseválddiin lea ovddasvástádus dan sihkkarastimis buoremus láhkai ovttas Sámedikkiin. Sámi beroštusat galget fuolahuvvot čielga ja čielggaduvvon vugiin go váldojuvvo atnui ođđa, beaktilet áššemeannudeapmi dán suorggis. Sámediggi reagere dasa go Norgga čázádat- ja energiijadirektoráhta (NČE) ii čađat konsultašuvnnaid Sámedikkiin buriin dáhtuin. Konsultašuvnnain NČE:in mii leat vásihan ahte NČE ii čájet rabasvuođa konsultašuvdnavuođu oktavuođas ja daid dokumeanttaid oktavuođas maid NČE lea ráhkadan dan áššesuorggis man birra čađahuvvojit konsultašuvnnat. Gulahallanvejolašvuođain NČE:in leat muhtun ráddjejumit, earret eará go báikediđoštallamat ja gulaskuddančoahkkimat eai atte vejolašvuođa Sámediggái ovddidit oaiviliid ja oainnuid guoskevaš doaibmabiju oktavuođas. ¶
Dát lea stuorra hástalussan dasa ahte fuolahit sámi beroštusaid dáin diliin. Dákkár áššiin ii ollašuhttojuvvo stáhta ovddasvástádus sámi kultuvrra ávnnaslaš kulturvuđđosa oktavuođas doarvái bures. ¶
Váikkuhusčielggadusat eai vuhtii váldde doarvái bures máŋgga stuorra ja uhcit doaibmabijuid ollislaš váikkuhusaid dán suorggis. Sámediggi mihtte dan eahpádusa maid máŋga sámi vuoigatvuođaeaiggáda leat ožžon váikkuhusčielggademiid oktavuođas mas daddjojuvvo ahte leat smávva dahje gaskamearálaš negatiiva váikkuhusat boazodollui. Sivvan dasa lea go čielggadeamit geahčadit dušše eaŋkal sisabahkkema man váikkuhusat árvvoštallojuvvojit dušše dan eaŋkal doaibmabiju ektui. Danne čuoččuha Sámediggi ahte lea stuorra váilevašvuohta dálá njuolggadusain go ii deattuhuvvo árvvoštallat iešguđet sisabahkkemiid váikkuhusaid oktiibuot. Danne lea dárbu árvvoštallat sisabahkkemiid váikkuhusaid oktiibuot seamma guovllus ja geahččat dan oktavuođas ođđa, plánejuvvon doaibmabijuiguin. Oppalašgeahčastagat mat gávdnojit gielddaid areálaplánain ja kártavuođuin, eai leat árvvoštallojuvvon boazodoalu ektui dáin guovlluin. Dakkár oppalašgeahčastat mii čájeha sisabahkkemiid stáhtusa, dárbbašuvvojit go galgá čađahit konsultašuvnnaid iešguđet eaŋkil doaibmabijuid ja stuorát sisabahkkemiid oktavuođas. ¶
Sámediggi deattuha dan ahte ON olmmošvuoigatvuođalávdegoddi maŋimus jagiid lea dulkon SP art. 27 dan láhkai ahte erenoamážit váikkuheaddji doaibmabijut main lea stuorra mearkkašupmi álgoálbmogiidda, gáibidit ahte ovddalgihtii mieđáhus galgá leat addojuvvon friija vuođul ja daid dieđuid vuođul mat dárbbašuvvojit dasa ahte addit dakkár mieđáhusa. Stáhta ii sáhte dohkkehit dakkár doaibmabijuid, mat sihkkot álgoálbmogiid vuoigatvuođa doaimmahit kultuvrraset, eai ge álgoálbmogat sáhte mieđihit dakkár doaibmabijuide. Dat mearkkaša ahte dakkár áššiin main doaibmabiju váikkuha garrasit árbevirolaš ealáhusaide dahje eallingeainnuide main lea stuorra mearkkašupmi álgoálbmogiidda, lea guoskevaš álgoálbmogis biehttalanvuoigatvuohta. ¶
Sámediggi oaidná ahte ILO 169, SP art. 27 geahča art 1 ja čielga njuolggadusat dárbbašuvvojit vai sihkkarastojuvvo ahte sámi kultuvrra, ealáhusdoaimmaheami ja servodateallima vuhtiiváldin deattuhuvvo dohkálaččat ja váldojuvvo buorebut mielde dan bargui ahte ođasmahttit sámelága ja eará suorgelágaid mat gusket energiijahuksemiidda, leš dal sáhka čáhce- vai bieggafápmorusttegiin. ¶
Sámediggi oaivvilda ahte dat šiehtadus maid NČE dagai Sámedikkiin njukčamánu 31. b. 2009 ferte árvvoštallojuvvot sihkkarastin dihtii duohta konsultašuvnnaid Sámedikkiin. Lea čájehuvvon ahte šiehtadus ii leat mielddisbuktán dárbbašlaš rievdadusaid NČE bealis dákkár áššiin. Vai sihkkarastojuvvo vejolašvuohta šaddat ovttamielalažžan ja oažžut mieđáhusa sisabahkkemiidda, de leat áibbas dárbu ahte konsultašuvnnat čađahuvvojit buriin dáhtuin, luohttámušain ja dainna mihttomeriin ahte fuolahit stáhta ¶
Čoahkkingirjji čállit: Roy Amundsen  279 siidu 317 siiddus ovddasvástádusa sámi kultuvrras. Sámediggi oaivvilda ahte dakkár konsultašuvnnain ferte leat rabasvuohta konsultašuvdnavuođu ja deaŧalaš dokumeanttaid alde dain áššiin maid birra leat konsultašuvnnat, duohta dáhttu ja sadji gaskaneas gulahallamii ja vejolašvuohta ságaškuššat molssaektosaš čovdosiid dahje/ja eavttuid ohcamiidda. ¶
Sámediggi lea mihtten ahte lea stuorra asymmetriija gaskal sámi vuoigatvuođaeaiggádiid ja stuorát linnjáservviid gaskkas go guoská kapasitehtii ja gelbbolašvuhtii buotlágan energiijahuksemiid oktavuođas iešguđet muttuin. Proseassaid ja doaibmabijuid viidodat lea maid nu stuoris ahte dat heajosmahttá sámi vuoigatvuođaeaiggádiid vejolašvuođa searvat ulbmillaš ovttasdoaibmamii buot huksejeddjiiguin ja eiseválddiiguin. Danne dáhttu Sámediggi industriija ja eiseválddiid ruhtadit dakkár ásahusaid go Protect sihkkarastin dihtii ahte sámi vuoigatvuođaeaiggádat ožžot dárbbašlaš fitnolaš veahki ja doarjaga dákkár áššiin. ¶
Sámediggi háliida ahte ovddiduvvo alit boazodoallofágalaš gelbbolašvuođabiras dakkár go dat fágabirrasat mat leat Åsa Biras- ja biodieđalašuniversitehtas ja Romssa universitehta guolástusallaskuvllas. Dakkár fágabiras buoridivččii kvalitehta ja sihkkarasttášii eanet luohttámuša ealáhusdolliid gaskkas dán suorggi dutkama ja čielggadusaid ektui. ¶
Sámediggi oaidná dárbbašlažžan ahte čađahuvvojit olggobealde juridihkalaš kvalitehtaárvvoštallamat plánejuvvon doaibmabijuid váikkuhusain sámi ávnnaslaš kulturvuđđosa ektui ja dakkár doaibmabijuid juridihkalaš váikkuhusain. ¶
Sámediggi lea mihtten ahte Finnmárkkuopmodat (FeFo) lea eaiggáduššá oasi Finnmark Kraft:s. Sámediggi deattuha ahte FeFo strategiijat árjjalaš eaiggátvuođain ja Finnmárkkuopmodaga resurssaid dahkan olahahttin, ii galgga rihkkut lága ulbmila. Sámediggi aiddostahttá ahte Finnmárkkuopmodat ii sáhte čađahit stuorra ja viiddes areálasisabahkkemiid main leat stuorra váikkuhusat, vuorddedettiin Finnmárkkukommišuvnna identifiserenbarggu. Sámediggi deattuha man deaŧalaš dat lea ahte FeFo stivra bearráigeahččá ahte areálaid, luondduriggodagaid ja meahci árbevirolaš geavaheapmi deattuhuvvo hálddašanbarggus. Sámediggi čujuha maiddái dasa ahte boazodoalu dárbu areálasuodjaleapmái galgá deattuhuvvot FeFo geavatlaš barggus. ¶
Sámedikki mielas lea buorre go ođđa energiijagáldut ovddiduvvojit ja dutkojuvvojit. Seammás čujuha Sámediggi dasa ahte das lea stuorra kultuvrralaš ja servodatsihkarvuođa mearkkašupmi go árbevirolaš muorraboaldin áiggiid čađa lea mearkkašan hui ollu ja lea leamaš dárbbašlaš álbmogii. Sápmelaččaide lea muorraboaldimis stuorra kultuvrralaš mearkkašupmi, ja danne lea vuovdeguovlluid guoddevaš hálddašeapmi hui deaŧalaš. ¶
Sámediggi áigu dán vuođul čađahit čuovvovaš strategiijaid ja doaibmabijuid energiijahuksemiid oktavuođas sámi guovlluin: ¶
1. Sihkkarastit eallinnávccalaš sámi báikegottiid ja ealáhusdoaimmaheami areálaid        guoddevaš suodjaleami ja hálddašeami bokte sámi guovlluin dainna lágiin ahte:    a. Sámi luondduvuođus, ealáhusdoaimmaheapmi ja servodatovddideapmi        seailluhuvvo buoremusat ná: ¶
i. Sihkkarastit ahte čađahuvvojit dárboanalysat ovdalgo fápmolinnját        huksejuvvojit ja dát ovddiduvvojit ollislaš plána vuođul dakkár vugiin mas ¶
eastada negatiiva váikkuhusaid sámi kultuvrii ja ealáhusdoaimmaheapmái.    ii. Sihkkarastit ahte galgá šaddat váddáset oažžut konsešuvnnaid dain sámi ¶
guovlluin gos lea juo garra areáladeaddu.    iii. Geahččalit váikkuhit nu ahte bieggafápmu huksejuvvo dakkár guovlluin        main lea lagaš oktavuohta stuorra geavaheddjiidjoavkkuide. ¶
iv. Doarjut dakkár ovdáneami mii váldá atnui ođđa energiijagálduid ja doarjut        energiijaekonomiserema. ¶
Čoahkkingirjji čállit: Roy Amundsen  280 siidu 317 siiddus ¶
v. Sihkkarastit vuovdeguovlluid guoddevaš hálddašeami ja suodjaleami ja       sihkkarastit vuoigatvuođa boalámuššii iežas dállodollui. ¶
b. Buot energiijaávkkástallan sámi guovlluin galgá leat mielde nannemin sámi        kultuvrra, servodateallima ja sámi ealáhusaid dakko bokte ahte: ¶
i.  Čađahuvvojit ollislaš čielggadusat váikkuhusain guoskevaš sámi        beroštusaide go fápmolinnját huksejuvvojit. ¶
ii. Ráhkaduvvojit duođaštusat das mo bajimus sisabahkkenstáhtus lea ja         ollislaš oppalašgeahčastagat areáladilis mas deattuhuvvo boazodoallu dilli ¶
ovdalgo čađahuvvojit váikkuhusčielggadeapmi stuorát energiijarusttegiin.    iii. Váikkuhusat oktiibuot šaddet oassin mearridanvuđđui konsešuvdnaáššiid ¶
oktavuođas.    iv. Sámediggi ráhkada policydokumeanttaid dasa ahte hálddašit           Finnmárkkuopmodaga FeFo-stivrra bokte ja nannet gulahallama FeFo:in ¶
dán árjjalaš resursaovddidanstrategiija birra mii FeFo:s lea.    v. Sihkkarastit ahte guovddáš eiseválddiid bargui beavttálmahttit ¶
áššemeannudeapmi linnjáhuksemiid meannudeami ja lobiid ektui gullet        čielga mekanismmat sihkkarastin dihtii ahte sámi beroštusat fuolahuvvojit ¶
áššemeannudeamis dainna ulbmiliin ahte sihkkarastit sámi kultuvra ja          ealáhusaid ávnnaslaš luondduvuđđosa.     vi. Ovddidit čielga CSR-njuolggadusaid dasa mo sihkkarastit sámi ¶
báikegottiide, ealáhusaide ja beroštusaide govttolaš dienasjuogadeami          huksemiid ja resursaávkkástallama oktavuođas sámi guovlluin. ¶
vii. Sihkkarastit ahte huksejeaddjit fitnet diđoštallamin kulturmuittuid          ovdalgo konsešuvdnaohcamat meannuduvvojit. ¶
viii.Sihkkarastit ahte sámi kultuvrra vuhtii váldin váldojuvvo mielde          sámeláhkii ja resursalágaide.    ix. Ráhkadit sámediggedieđáhusa energiija birra. ¶
c. Máhttovuođđu areálasisabahkkema váikkuhusaid birra sámi kultuvrii, ¶
ealáhusdoaimmaheapmái ja servodateallimii nannejuvvo dainna lágiin ahte:     i.  Bargat dainna ulbmiliin ahte ásahit birrasa alit boazodoallofágalaš dutkamii. ¶
ii. Čađahit prošeavtta ovddidan dihtii vugiid mo áimmahuššat árbedieđu ja        árbevirolaš áddejumi, báikkálaš máhtu ja vásáhusvuđot geavada dutkama        go dutkojuvvojit sisabahkkemiid váikkuhusat boazodollui.. ¶
iii. Čađahit 1-3 konkrehta olggobealde fágalaš árvvoštallama konkrehta         huksendoaibmabijuin, nu go Fálesrášša, SP art. 27 ektui. ¶
iv. Nannet Sámedikki gelbbolašvuođa ja kapasitehta energiijaáššiin. ¶
d. Sámedikki ja sámi vuoigatvuođaeaiggádiid oassálastin mearrádusaide         energiijahuksemiin nannejuvvo dainna lágiin ahte:     i. Sihkkarastit ahte konsultašuvnnat dán áššesuorggis čađahuvvojit buriin ¶
dáhtuin, rabasvuođain ja luohttámušain dainna ulbmiliin ahte juksat       ovttamielalašvuođa energiijahuksenmearrádusaid oktavuođas, dás maiddái ¶
árvvoštallat šiehtadusa NČE:in dan ektui.     ii. Dassážiigo konsultašuvnnat čađahuvvojit dohkálaš vugiin ja ¶
riikkaidgaskasaš konvenšuvnnaid vuođul, de áigu Sámediggi ovddidit         vuosttaldeami buot energiijaáššiin konsulteren dihtii Oljo- ja ¶
energiijadepartemeanttain daid árvvoštallamiid ja mearrádusaid vuođul,        mat leat dahkkojuvvon.    iii. Ásahit ja ovddidit orgánaid mat sihkkarastet ahte sámi ¶
vuoigatvuođaeaiggádat ožžot fitnolaš veahki konsešuvdnaproseassaid ja        šiehtadallamiid oktavuođas huksejeddjiiguin. ¶
iv. Ráhkadit bagadusa mii láhčá buoret ovttasdoaibmamii gaskal sámi         vuoigatvuođaeaiggádiid ja energiijaservviid. ¶
Čoahkkingirjji čállit: Roy Amundsen  281 siidu 317 siiddus ¶
v. Joatkit doarjaga vuođđudussii Protect, ja ávžžuhit vuoigatvuođaeaiggádiid       geavahit vuođđudusa. ¶
Ovddádusbellodaga (Frp) lahttu Hans Eriksen, ovddida čuovvovaš evttohusa: ¶
Evttohus 5 Strategiija mo sihkkarastit ja ovddidit sámi kultuvrra energiijahuksemiid oktavuođas ¶
Čoahkkingirjji čállit: Roy Amundsen  282 siidu 317 siiddus ¶
Sámediggi bidjá vuođđun ahte árbevirolaš álbmotválljen orgánat; gielddat, fylkkat ja Stuorradiggi, sin demokráhtalaš čatnaseami vuođul, leat heivvolepmosat áimmahuššat buot kulturmuittuid, maiddái sámi, energiijahuksemiid oktavuođas. ¶
Lávdegotti ráva ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: ¶
Sámediggi doarju muđui sámediggeráđi árvalusevttohusa. ¶
Mearkkašupmi, Bargiidbellodat, ÅaSG, Árja, áirras Mariann W. Magga ¶
Strategiija movt sihkkarastit ja ovddidit sámi kultuvrra energiijahuksemiid olis ¶
1. Álggahus ¶
Sámedikki ásaheapmi lea energiijahuksenriidduid boađus. Álttá-/Guovdageaineanu dulvadeami riidu bijai vuođu dálá sámepolitihkkii ja lei njuolggo sivvan dasa go Sámediggi ásahuvvui. Čáhcefápmorusttegiid, bieggafápmorusttegiid ja elfápmolinnjáid huksemat leat maiddái odne hástalussan sámi kultuvrra, ealáhusdoaimmaid ja servodateallima bisuheami dáfus. Stuoraservodaga dađistaga stuorát dárbu energiijii bágge ovdan ođđa elfápmoprošeavttaid ja nu maiddái elfápmojođihanfierpmádaga viiddideami ja divodeami. Sámediggi gieđahallá jahkásaččat olu konsešuvdnaáššiid energiija olis. 2012/2013 jahkemolsumis ledje 270 ohcama ođđa čáhcefápmo- ja bieggafápmoásahemiid dáfus, ja elfápmolinnjáid dáfus, dušše dan golmma davimus fylkkas, NČE neahttasiidduid mielde. ¶
Stuora beroštupmi el-fápmohuksemiidda maŋemus jagiid lea dagahan sisabahkkemiid sámi guovllu areálaide. Lea vuordimis ahte dát dáhpi lassána. Dálkkádatulbmilat dagahit ahte bieggafápmu vuoruhuvvo eambbo. Eiseválddit leat ásahan el-sertifikáhttaortnegiid mat galget leat mielde ruhtadeame ođasmuvvi energiija. EU lea ásahan ođasmuvvidirektiivva man ulbmilin lea lasihit ođasmuvvi energiija oasi EUriikkaid oppalaš elfápmogeavaheamis. Dasa lassin lea sávaldat unnidit CO2-luoittu go elektrifisere bohkanvuođuid. Dát dilit, oktan vuollegis reantodásiin ja lassi jearuin, dagaha ahte dáhttu hukset elfápmorusttegiid boahtá lassánit maiddái čuovvovaš jagiid. ¶
2. Mearridanproseassat ja gaskaoamit a. Fierpmádathuksema nuppástusat Ráđđehus ovddidii njukčamánus 2012 dieđáhusa Stuoradiggái (Dieđ. St. 14) elrávdnjefierpmádaga huksema birra. Dieđáhusa namma lea Vi bygger Norge - om utbygging av strømnettet (Mii hukset Norgga ¶
- elrávdnjefierpmádaga huksen). Dieđáhusa mielde lea dárbu stuora investeremiidda elrávdnjefierpmádagas ¶
sihkkarastin dihte ahte buot oasit riikkas ožžot sihkkaris elrávdnjefálaldaga ja eambbo dássedis hattiid. Deattuhuvvo maiddái ahte kapasitehta ferte lasihuvvot vai šaddet buoret vejolašvuođat hukset eambbo ođasmuvvi energiija, ja vai sáhttá dustet geavahuslassáneami petroleumsektoris, industriijas ja guovlluin gos olmmošlohku lassána. Fierpmádatdieđáhus evttoha buoridit sihke distribušuvdnafierpmádaga, regionálafierpmádaga ja guovddášfierpmádaga. Statnettas lea ovddasvástádus hukset guovddášfierpmádaga, ja fierpmádatfitnodagain ges lea ovddasvástádus regionálafierpmádahkii ja distribušuvdnafierpmádahkii.   Nu go diehtit, de addojuvvui 2012:s konsešuvdna hukset osiid Davvi-Norgga guovddášfierpmádagas dan bokte go NČE dohkkehii 420 kV-johtasa Ofuohtas Hámmárfestii. Dát ášši lea dál váiddagieđahallamis OED:s maŋŋel go máŋga instánssa leat váidán mearrádusa. Sámediggi lea maid váidán konsešuvdnamearrádusa danne go dát lea hui stuora areálasisabahkken sámi guovlluide. Ohcamis lea sáhka olles 370 km guhku elfápmolinnjás ja mii galgá mannat muhtun daid eanemus guovddáš boazodoalloguovlluid čađa Norggas. Elfápmolinnjá čuohcá oktiibuot 30 orohahkii ja ovtta Ruoŧa beale čerrui, ja vel olu sámi kulturmuittuide. Linjá lea buorre ovdamearka mii čájeha makkár sisabahkkemiid elfápmolinnjá buorideapmi sáhttá mielddisbuktit sámi guovlluin. ¶
Fierpmádatdieđáhusas nannejuvvo ahte sápmelaččain álgoálbmogin leat vuoigatvuođat ILOkonvenšuvnna 169 eamiálbmogiid ja čearddalaš álbmogiid hárrái iešheanalaš stáhtain. Doppe deattuhuvvo ahte sápmelaččain leat erenoamáš vuoigatvuođat luondduriggodagaide árbevirolaš sámi duovdagiin, ja ahte dása gullá erenoamáš vuoigatvuohta suddjemii sisabahkkemiid vuostá dáid resurssaid dáfus, ja vuoigatvuohta oassálastit dáid geavaheamis, stivremis ja suodjaleamis. ¶
Fierpmádatdieđáhus Vi bygger Norge - om utbygging av strømnettet (Mii hukset Norgga - elrávdnjefierpmádaga huksen) čájeha dálá el-fápmojohtasiid konsešuvdnagieđahallama nuppástusaid ja  beavttálmahttima.  Dálá vuogádaga mielde dahká NČE konsešuvdna-mearrádusa ja OED lea váiddainstánsa. ¶
Govus čájeha movt fierpmádathuksenlobiid gieđahallamis lea gustovaš vuogádat ja bargovuohki. ¶
Guoskevaš sámi beroštumit konsulterejuvvojit máŋgga dásis proseassas, sihke čielggadanprográmma birra,  mii lea oassin NČE konsešuvdnagieđahallamis, ja jus boahtá váidda OED:ii. Rievdaduvvon árvalusas ¶
Čoahkkingirjji čállit: Roy Amundsen  283 siidu 317 siiddus evttoha ráđđehus loktet mearridanválddi stuorát elfápmolinjá-áššiin. Dát mielddisbuvttášii ahte NČE ráhkada evttohusa departementii, ja Gonagas stáhtaráđis mearrida ášši. Váiddagieđahallan heaittihuvvošii dalle. Ráđđehus atná dán áššemannolaga beavttálmahttimin ¶
Evttohuvvon ođđa áššemannolat govviduvvo čuovvovaš govvosis: ¶
Ii leat čielggaduvvon movt sámi beroštumit galget fuolahuvvot ođđa vuogádagas. Nannejuvvo dattetge ahte evttohuvvon rievdadusat konsešuvdnagieđahallamis eai mielddisbuvtte nuppástusaid álbmotrievtti ja dálá ráđđádallanšiehtadusa dáfus mii energiijaeiseválddiin lea. Ráđđehus evttoha ahte konsešuvdnaprosedyrat galget digaštallojuvvot Sámedikkiin dieđáhusa viidáset barggus. ¶
Lea Sámedikki beroštumi mielde suddjet sápmelaččaid guovlluid ja resurssaid ealáhusdoaimmaid vuođđun. Danne lea dehálaš oažžut konsešuvdnaprosedyraid mat addet Sámediggái ja eará guoskevaš sámi beroštumiide duohta váikkuhanválddi go stuorát elfápmolinnjáid konsešuvdnaohcamat gieđahallojuvvojit. ¶
b. Elfápmohuksemat energiijalága je. mielde. ¶
Biegga- ja čáhcefápmorusttegiid konsešuvdnaáššiid lohku lea lassánan maŋemus jagiid. 2012/2013 jahkemolsumis ledje NČE:s lagabui 300 biegga- ja čáhcefápmorusttetohcama gieđahallamis dušše njealji davimus fylkkas. Ii leat eahpádus ge das ahte jus dušše unna oasáš dáin čađahuvvošii, de boahtá sámi kultuvrra ja ealáhusvuođđu billistuvvot dovdomassii. ¶
Čoahkkingirjji čállit: Roy Amundsen  284 siidu 317 siiddus Konsešuvdnaáššit mat gieđahallojuvvojit energiijalága mielde leat elfápmolinját, bieggafápmorusttegat, smávva čáhcefápmorusttegat, gássafápmorusttegat j.e. ¶
Govus čájeha elfápmohuksemiid konsešuvdnagieđahallama áššemannolaga energiijalága mielde. ¶
Čoahkkingirjji čállit: Roy Amundsen  285 siidu 317 siiddus Áššemannolat stuorát čáhcefápmorusttegiid gieđahallamis lea viidát. Dát áššit gieđahallojuvvojit  čázádatlága mielde ja lea OED mii addá konsešuvnna NČE ávžžuhusa mielde. Prinsihpalaš áššit ovddiduvvojit Stuoradiggái. Stuoradiggi lea maid váiddainstánsa stuorát čáhcefápmohuksemiid dáfus mat gieđahallojuvvojit čázádatlága olis. Buot stuorát čáhcefápmorusttegiid huksemat galget váikkuhusčielggaduvvot ovdal go konsešuvdnaohcan árvvoštallojuvvo. Davimus fylkkain leat dál unnán ohcamat stuora čáhcefápmorusttethuksemiid hárrái. ¶
Sámediggi lea gulaskuddanbealli buot energiijahuksemiid dáfus sámi guovlluin main lea dieđihangeatnegasvuohta. Eanas áššit maidda Sámediggi buktá gulaskuddancealkámuša gusket bieggafápmorusttegiidda ja smávvafápmorusttegiidda. Leat unnán ohcamat earalágan elfápmorusttegiid dáfus nu go gássafápmorusttegiid, ulličáhcefápmorusttegiid j.e. ¶
Buriid bieggadiliid geažil lea Norga várra dat riikka Eurohpás gos leat buoremus eavttut buvttadit olu bieggafámu. Árbevirolaččat leat bieggafápmorusttegat biddjojuvvon biekkus báikkiide riddoguovlluide, muhto dál lea maid šaddan eambbo dábálaš bidjat daid merrii gos dat monterejuvvojit bodnái. Eanas bieggafápmorusttegat Norggas leat bieggamillopárkkat gáttis. Dát gáibidit stuora areálaid ja mielddisbuktet stuora sisabahkkemiid lundui. Oallugat oaivvildit maid ahte dat nuoskkidit duovdagiid visuálalaččat. ¶
Bieggafápmorusttegiid konsešuvnnat gieđahallojuvvojit energiijalága mielde. Prošeavttain gos installerejuvvon beaktu lea stuorát go 10 MW mielddisbuktá gáibádusa váikkuhusčielggademiide. Okta bieggamillo buvttada dábálaččat 3 dahje 4 MW. Go eanas elfápmorusttegat hábmejuvvojit bieggamillopárkan, de fertejit váikkuhusčielggaduvvot. Visot bieggafápmorusttetáššiin maid Sámediggi lea gieđahallan maŋemus jagiid, lea ge váikkuhusčielggadeapmi leamaš gáibádussan. Doaibmaeaiggát ráhkada ja sádde váikkuhusčielggadeami oktan ohcamiin NČE:ii konsešuvdnagieđahallamii. Bieggafápmoáššit gullet NČE ráđđádallanšiehtadusa vuollái, ja dasa lassin lea Sámediggi gulaskuddaninstánsa ja das lea de vejolašvuohta vuosttaldit.  Smávvafápmorusttegiid ohcamat gieđahallojuvvojit maid energiijalága mielde. Dáin ohcamiin lea álkit áššeproseassa go stuorát čáhcefápmorusttegiin mat gieđahallojuvvojit čázádatlága vuođul. Dábálaččat ii gáibiduvvo váikkuhusčielggadeapmi. Micro- ja minifápmorusttegat eai leat konsešuvdnageatnegasat ja gieđahallojuvvojit plána- ja huksenlága vuođul. ¶
Iešalddis sáhttá smávvafápmorusttet neaktit unnán luondduvahágahttin. Muhto smávvafápmorusttegiid váikkuhusat sáhttet goitge šaddat stuorrát. Dat leat dávjá vuosttaš sisabahkkemat dakkár guovlluide gos ovdal eai leat leamaš sisabahkkemat. Bargogeainnut sáhttet rahpat vejolašvuođaid ođđa huksemiidda, ja áiggi badjel ráhkadit alibiija lassi sisabahkkemiidda. Buođđu sáhttá mielddisbuktit vára ja vahágiid boazodollui omd. go guohtuneatnamat dulvaduvvojit ja jieŋat šaddet rašit. Doaibmaáigodat ja lassi johtaleapmi guovllus lea vahágin boazodoalloealáhussii. Muhto stuorámus váikkuhussan leat dávjá buot smávvafápmorusttegiid negatiiva váikkuhusat oktii, ja erenoamážit ovttas eará infrastruktuvrahuksemiin. Muhtun orohagaide gos leat unnán guohtuneatnamat maid  geavahit, sáhttet vel smávit huksemat ja ¶
Čoahkkingirjji čállit: Roy Amundsen  286 siidu 317 siiddus sisabahkkemat maid mielddisbuktit stuora váikkuhusaid. Danne lea buorre go NČE maŋemus jagiid lea ásahan vuogádaga gos čohkkehit buot smávvafápmorusttetohcamiid ovtta orohagas čohkiide ja konsešuvdnagieđahallet buot ohcamiid oppalaččat. Dát vuogádat lea ásahuvvon ee. danne vai buorebut sáhttá árvvoštallat oppalaš váikkuhusaid. ¶
Smávvafápmorusttegat sáhttet máŋgii maiddái guoskkahit ja billistit sámi kulturmuittuid. Sámedikkis lea dakkár bargovuohki ahte mii fállat doaibmaeaiggádii vejolašvuođa geahčadit ohcanguovllu ovdal go konsešuvdnaohcan gieđahallojuvvo. Dát lea mielde dahkame áššemannolaga beaktileabbon, go árra dásis juo sáhttá gávnnahit boahtá go elfápmorusttet vuostálaga vejolaš automáhtalaččat ráfáidahttojuvvon kulturmuittuiguin. Smávvafápmorusttegiid konsešuvdnaohcamat eai leat oassin NČE ráđđádallanšiehtadusas, muhto Sámedikkis lea vejolašvuohta vuosttaldit dáid áššiid. ¶
c. Čielggadanprográmma gulaskuddan, VČ ja konsešuvdnaohcama gulaskuddan, ¶
gulaskuddančoahkkimat ¶
Konsešuvdnaáššiin energiijalága vuođul čatnasa Sámediggi áššái máŋgga dásis áššemannolagas. Eanas áššit mat gusket energiijahuksemiidda, álget dainna ahte huksejeaddji sádde dieđáhusa doaimma birra NČE:ii, mii sádden dán viidáseappot guoskevaš eiseválddiide. Dieđáhusas galgá ohcci muitalit galgá go doaibma váikkuhusčielggaduvvot.   Váikkuhusčielggadeami njuolggadusas lea gáibádus ahte ferte ráhkaduvvot váikkuhusčielggadeapmi (VČ) bieggafápmorusttegiid dáfus main installerejuvvon beaktu lea eambbo go 10 MW. Dát mielddisbuktá ahte VČ-mearrádus lea áigeguovdil eanas bieggafápmorusttetohcamiid dáfus. Go ohcá hukset čáhcefápmorusttega man energiijabuvttadeapmi lea 40 GWh/jagis, de galgá dat maid váikkuhusčielggaduvvot. Ohcamiid dáfus main lea sáhka lassi buvttadeamis gaskal 30 ja 40 GWh/jagis, de lea NČE mii mearrida boahtá go prošeakta VČ-mearrádusaid vuollái. Badjel 20 km guhku elfápmolinját ođđa guovllus galget váikkuhusčielggaduvvot. ¶
VČ sisdoallu galgá čuovvut daid gáibádusaid mat leat váikkuhusčielggademiid njuolggadusas. VČ ovddiduvvo oppalaš raportan, ja das leat dábálaččat máŋga iešguđetlágan fágaraportta vuođđun. Leat iešguđetge fáttát mat galget váikkuhusčielggaduvvot, dan duohken makkár beroštussurggiid huksen guoskkaha. Dát fáttát galget čielggaduvvot čielggadanprográmmas/plánaprográmmas. Dat fáttát mat dábálaččat guoskkahit sámi beroštumiid leat boazodoallu, eará sámi ealáhusdoaimmat, bivdu ja guolásteapmi, kulturmuittut ja guovllut gos eai leat sisabahkkemat (INON). Sámediggi sáhttá dalle go boahtá dieđáhus doaimma birra buktit cealkámuša das guđiid fáttáid lea sávahahtti čielggadit. Sáhttá maid leat áigeguovdil konsulteret NČE:in čielggadanprográmma mearrideami ektui. ¶
Maŋŋel go doaibmaeaiggát lea ráhkadan VČ, de sáddejuvvo dát gulaskuddamii oktan konsešuvdnaohcamiin. Lea dábálaš ahte NČE čađaha sihke geahčademiid guovllus ja gulaskuddančoahkkimiid jus doaibma lea dihto sturrodagas. Sámediggi oassálastá dávjá geahčademiin ja gulaskuddančoahkkimiin, lea veaháš kapasitehta ja resurssaid duohken. Gulaskuddančoahkkimat leat eanas dego diehtočohkkenčoahkkimat NČE:ii. Addojuvvo vejolašvuohta ovddidit oaiviliid ja oainnuid doaimma birra, muhto áiggi geažil lea dialogavejolašvuohta ráddjejuvvon. ¶
Sámediggi buktá gulaskuddancealkámušaid áššiin gos doaimmat čuhcet sámi beroštumiide. Áššit main leat negatiiva váikkuhusat sámi kultuvrii ja ealáhusdoibmii vuoruhuvvojit. ¶
d. Vuosttaldanváldi Sámedikkis leat gaskaoamit das movt sáhttet muhtun muddui váikkuhit energiijahuksemiid. Dát gaskaoamit geavahuvvojit aktiivvalaččat dainna ulbmiliin ahte fuolahit sámi beroštumiid energiijahuksemiid sisabahkkemiid geažil. Sámediggi rehkenastojuvvo guoskevaš orgánan buot dieđihangeatnegas energiijahuksejeddjiide sámi guovllus. Vuosttaldeami njuolggadusat plána- ja huksenlágas gustojit nu guhkás go heivejit go galgá gieđahallat konsešuvnnaid energiijalága vuođul. Dáin seamma orgánain main lea vuosttaldanváldi plána- ja huksenlága mielde, lea maiddái vuosttaldanváldi konsešuvdnaáššiin. Dát mielddisbuktá ahte Sámedikkis lea vuosttaldanváldi energiijalága mielde. Vuosttaldanváldi čuovvu seamma njuolggadusaid go vuosttaldeapmi plána- ja huksenlága mielde ja addá ¶
Čoahkkingirjji čállit: Roy Amundsen  287 siidu 317 siiddus vuoigatvuođa vuosttaldit plánejuvvon elfápmohuksemiid. Vuosttaldanvuoigatvuohta sáhttá geavahuvvot áššiin gos energiijahuksemat mielddisbuktet mihtilmas vahága sámi kultuvrra dahje ealáhusdoaimma ektui. ¶
e. Váidin Seamma orgánain main lea vuosttaldanriekti plána- ja huksenlága mielde, lea maiddái váidinriekti konsešuvdnamearrádusa hárrái. Dát mielddisbuktá ahte Sámedikkis lea váidinvuoigatvuohta áššiin gusket elfápmolinjjáid ja elfápmorusttegiid konsešuvnnaide maid NČE meannuda energiijalága mielde. Váidinriekti lea belohahkii dan duohken lea go Sámediggi vuosttaldan ášši dalle go lei gulaskuddamis. Oljo- ja energiijadepartemeanta (OED) lea váidininstánsa konsešuvdnamearrádusaid dáfus maid NČE lea mearridan. Lea ásahuvvon bargovuohkin ahte OED ráđđádallá Sámedikkiin váiddaáššiid dáfus. ¶
Stuorát čáhcefápmorusttegiid konsešuvdnamearrádusaid dáfus, ja čáhcefápmorusttegiid dáfus gos lea dárbu čázádatreguleremiidda, lea Stuoradiggi váidininstánsa. Dáin áššiin lea OED mii addá konsešuvnna. Ráđđádallanšiehtadus stáhtalaš eiseválddiiguin gusto maiddái stuorát čáhcerusttegiid váidimiidda. Dákkár váidináššiin čađahuvvojit ráđđádallamat OED:iin. ¶
f. Ráđđádallamat Eamiálbmogin lea sápmelaččain vuoigatvuohta beassat ráđđádallat áššiin main sáhttet leat njuolggo váikkuhusat sidjiide. Sihkkarastin dihte ahte áššit mat sáhttet čuohcit sápmelaččaide njuolga čađahuvvojit dohkálaš vugiin, de dahkkojuvvui ráđđádallanšiehtadus Sámedikki ja Ráđđehusa gaskka miessemánu 11. b. 2005. Dán vuođul lea Sámediggi soahpan sierra ráđđádallanšiehtadusa Norgga čázádat- ja energiijadirektoráhtain (NČE) beaiváduvvon 31.03.09. Šiehtadus guoská buot doaibmabijuid ráđđádallamiidda energiijaguovllus mat rasttildit rájiid mat leat mearriduvvon váikkuhusčielggademiid njuolggadusain b. cuoŋománu 1. b. 2005. Dát guoská elfápmojohtasiidda, bieggafápmorusttegiidda, čáhcefápmorusttegiidda ja čázádatreguleremiidda.  Ráđđádallanšiehtadus addá maiddái sámi báikkálašservodagaide ja erenoamáš sámi beroštumiide, maidda lágat dahje doaibmabijut sáhttet čuohcit njuolga, vuoigatvuođa ráđđádallamiidda. Dákkár oktavuođain sáhttá stáhta ovttastahttit ráđđádallanproseassaid Sámedikkiin. ¶
g. Ovttasbargošiehtadus eanaeaiggádiiguin ¶
Sámediggi lea 2012:s dahkan šiehtadusa Statskogain. Ulbmil šiehtadusain lea ovddidit oktasaš ipmárdusa ja oažžut Sámedikki doarjut Statskog SF areáladisponeremiid ja ođasmuvvi resurssaid geavaheami ja ávkkástallama. Bieggafápmorusttegiid huksen lea namuhuvvon ovdamearkan areáladisponeremiin maidda šiehtadus guoská. Šiehtadus eaktuda ráđđádallamiid Sámedikki ja Statskog SF gaskka áššiin maid Sámediggi oaidná sávahahttin. Danne lea šiehtadus áigeguovdil energiijahuksemiid olis sámi guovlluin, earret Finnmárkkus. Finnmárkkus gusto Finnmárkoláhka. ¶
Evttohus 6, áirras Mariann W. Magga, Bargiidbellodat, NSRa, Árja, ÅaSG, Olgešbellodat ja Johttisápmelaččaid listu ¶
Strategiija mo sihkkarastit arálaid ja ovddidit sámi kultuvrra energiijahuksemiid oktavuođas ¶
Sámediggi oaidná ahte dálá servodatovdáneami geažil dárbbašuvvo eanet energiijabuvttadeapmi sihkkarastin dihtii šaddama ja ovdáneami servodagas. Dat guoská maiddái sámi servodahkii. Seammás leat mii čielgasat das ahte min árbevirolaš ealáhusguovllut ja min kultuvra ferte oažžut ovdánanvejolašvuođaid. ¶
Sámedikki váldomihttomearri lea sihkkarastit luondduvuđđosa sámi kultuvrii, ealáhus-doaimmaheapmái ja servodatovdáneapmái. Dat guoská maiddái go energiijaávkkástallanohcamat meannuduvvojit ja daid birra konsulterejuvvo. Dát mielddisbuktet dávjá stuorra sisabahkkemiid dakkár guovlluin gos eai leat leamaš sisabahkkemat ovdal. Dát strategiijadokumeanta čujuha hástalusaid, mihttomeriid ja strategiijaid. Sámediggi čujuha dasa ahte sisabahkkemat oktiibuot energiijahuksemiid oktavuođas lea váldohástalussan dan bargui ahte sihkkarastit eana- ja resursavuoigatvuođaid ja ovdánanvejolašvuođaid dálá árbevirolaš kulturvuđot ealáhusaide. ¶
Čoahkkingirjji čállit: Roy Amundsen  288 siidu 317 siiddus Lea iešvuosttaldeaddjin go dálkkádatrievdamat ja birasmirkkot eanemusat čuhcet álgoálbmotguovlluide Davvin seammás go dáin guovlluin galget čađahuvvot eanemus ja stuorámus váidudeaddji doaibmabijut. Sámediggi deattuha ahte sisabahkkemat lullisámi ja Oarje-Finnmárkku guovlluid leat hui stuorrá.  Sámi ealáhusain lea boazodoallu masa areálasisabahkkemat oktiibuot čuhcet garrasepmosit. Lea mearkkašahtti go eiseválddit nuppi bealis garrasit deattuhit ahte boazologu heiveheapmi ferte dáhpáhuvvat  ekologalaš vuođul ja areálavuođu ektui, seammás go seamma eiseválddiin leat árjjalaš strategiijat mat mielddisbuktet hui stuorra areálasisabahkkemiid. ¶
Sámediggi deattuha stáhta ovddasvástádusa das ahte sihkkarastit sámi kultuvrii ávnnaslaš kulturvuđđosa. Dát ovddasvástádus lea stáhtas energiijaáššiid oktavuođas. El-sertifikáhtaortnet sáhttá guhkit áiggi vuollái čájehuvvot leat dakkár doaibmabidju mii doarju industriijaovdáneami ovddabeallái álgoálbmotkultuvrra. ¶
Sámediggi háliida ahte ráhkaduvvojit ollislaš plánat bieggafápmohuksemiidda sámi guovlluin. Subsidierejuvvon bieggafápmorusttegat váikkuhit sámi ealáhusaid areálageavaheapmái, ja dat ferte doarvái bures vuhtiiváldojuvvot rusttegiid plánemis. Sámediggi čujuha maiddái raportii maid Kjeller Vindteknikk čálii Sámedikki ovddas 2010:s, mas boahtá ovdan ahte bieggafámu hukseneavttut leat buoret ja hálbbit Rogalandas, gos lea oanehat gaska geavahanguovlluide ja uhcit golut fápmolinnjáid geavaheami oktavuođas. ¶
Linnjáhuksenlobiid áššemeannudeamis galget sámi beroštusat fuolahuvvot. Guovddáš eiseválddiin lea ovddasvástádus dan sihkkarastimis buoremus láhkai ovttas Sámedikkiin. Sámi beroštusat galget fuolahuvvot čielga ja čielggaduvvon vugiin go váldojuvvo atnui ođđa, beaktilet áššemeannudeapmi dán suorggis. Sámediggi reagere dasa go Norgga čázádat- ja energiijadirektoráhta (NČE) ii čađat konsultašuvnnaid Sámedikkiin buriin dáhtuin. Konsultašuvnnain NČE:in mii leat vásihan ahte NČE ii čájet rabasvuođa konsultašuvdnavuođu oktavuođas ja daid dokumeanttaid oktavuođas maid NČE lea ráhkadan dan áššesuorggis man birra čađahuvvojit konsultašuvnnat. Gulahallanvejolašvuođain NČE:in leat muhtun ráddjejumit, earret eará go báikediđoštallamat ja gulaskuddančoahkkimat eai atte vejolašvuođa Sámediggái ovddidit oaiviliid ja oainnuid guoskevaš doaibmabiju oktavuođas. ¶
Dát lea stuorra hástalussan dasa ahte fuolahit sámi beroštusaid dáin diliin. Dákkár áššiin ii ollašuhttojuvvo stáhta ovddasvástádus sámi kultuvrra ávnnaslaš kulturvuđđosa oktavuođas doarvái bures. Buot energiijahuksemiid plánen ferte čájehit makkár váikkuhusat huksemis leat sámi kultuvrii, nu ahte dat sáhttá leat mielde buot ássemeannudeamis. ¶
Váikkuhusčielggadusat eai vuhtii váldde doarvái bures máŋgga stuorra ja uhcit doaibmabijuid ollislaš váikkuhusaid dán suorggis. Sámediggi mihtte dan eahpádusa maid máŋga sámi vuoigatvuođaeaiggáda leat ožžon váikkuhusčielggademiid oktavuođas mas daddjojuvvo ahte leat smávva dahje gaskamearálaš negatiiva váikkuhusat boazodollui. Sivvan dasa lea go čielggadeamit geahčadit dušše eaŋkal sisabahkkema man váikkuhusat árvvoštallojuvvojit dušše dan eaŋkal doaibmabiju ektui. Danne čuoččuha Sámediggi ahte lea stuorra váilevašvuohta dálá njuolggadusain go ii deattuhuvvo árvvoštallat iešguđet sisabahkkemiid váikkuhusaid oktiibuot. Danne lea dárbu árvvoštallat sisabahkkemiid váikkuhusaid oktiibuot seamma guovllus ja geahččat dan oktavuođas ođđa, plánejuvvon doaibmabijuiguin. Oppalašgeahčastagat mat gávdnojit gielddaid areálaplánain ja kártavuođuin, eai leat árvvoštallojuvvon boazodoalu ektui dáin guovlluin. Dakkár oppalašgeahčastat mii čájeha sisabahkkemiid stáhtusa, dárbbašuvvojit go galgá čađahit konsultašuvnnaid iešguđet eaŋkil doaibmabijuid ja stuorát sisabahkkemiid oktavuođas. ¶
Sámediggi deattuha dan ahte ON olmmošvuoigatvuođalávdegoddi maŋimus jagiid lea dulkon SP art. 27 dan láhkai ahte erenoamážit váikkuheaddji doaibmabijut main lea stuorra mearkkašupmi álgoálbmogiidda, gáibidit ahte ovddalgihtii mieđáhus galgá leat addojuvvon friija vuođul ja daid dieđuid vuođul mat dárbbašuvvojit dasa ahte addit dakkár mieđáhusa. Stáhta ii sáhte dohkkehit dakkár doaibmabijuid, mat sihkkot álgoálbmogiid vuoigatvuođa doaimmahit kultuvrraset, eai ge álgoálbmogat sáhte mieđihit dakkár doaibmabijuide. Dat mearkkaša ahte dakkár áššiin main doaibmabiju váikkuha garrasit árbevirolaš ealáhusaide dahje eallingeainnuide main lea stuorra mearkkašupmi álgoálbmogiidda, lea guoskevaš álgoálbmogis biehttalanvuoigatvuohta. ¶
Čoahkkingirjji čállit: Roy Amundsen  289 siidu 317 siiddus Sámediggi oaidná ahte ILO 169, SP art. 27 geahča art 1 galgá váldojuvvo buorebut mielde dan bargui ahte ođasmahttit sámelága ja eará suorgelágaid mat gusket energiijahuksemiidda, leš dal sáhka čáhce- vai bieggafápmorusttegiin. ¶
Sámediggi oaivvilda ahte dat šiehtadus maid NČE dagai Sámedikkiin njukčamánu 31. b. 2009 ferte árvvoštallojuvvot sihkkarastin dihtii duohta konsultašuvnnaid Sámedikkiin. Lea čájehuvvon ahte šiehtadus ii leat mielddisbuktán dárbbašlaš rievdadusaid NČE bealis dákkár áššiin. Vai sihkkarastojuvvo vejolašvuohta šaddat ovttamielalažžan ja oažžut mieđáhusa sisabahkkemiidda, de leat áibbas dárbu ahte konsultašuvnnat čađahuvvojit buriin dáhtuin, luohttámušain ja dainna mihttomeriin ahte fuolahit stáhta ovddasvástádusa sámi kultuvrras. Sámediggi oaivvilda ahte dakkár konsultašuvnnain ferte leat rabasvuohta konsultašuvdnavuođu ja deaŧalaš dokumeanttaid alde dain áššiin maid birra leat konsultašuvnnat, duohta dáhttu ja sadji gaskaneas gulahallamii ja vejolašvuohta ságaškuššat molssaektosaš čovdosiid dahje/ja eavttuid ohcamiidda. Lea hui deaŧalaš ahte čađahuvvojit ollislaš konsultašuvnnat go okta ja seamma sisabahkken guoská máŋga orohahkii. Maiddái eará ovddasteaddji orgánat galget sáhttit searvat konsultašuvnnaide. ¶
Sámediggi lea mihtten ahte lea stuorra asymmetriija gaskal sámi vuoigatvuođaeaiggádiid ja stuorát linnjáservviid gaskkas go guoská kapasitehtii ja gelbbolašvuhtii buotlágan energiijahuksemiid oktavuođas iešguđet muttuin. Proseassaid ja doaibmabijuid viidodat lea maid nu stuoris ahte dat heajosmahttá sámi vuoigatvuođaeaiggádiid vejolašvuođa searvat ulbmillaš ovttasdoaibmamii buot huksejeddjiiguin ja eiseválddiiguin. Danne dáhttu Sámediggi industriija ja eiseválddiid ruhtadit dakkár ásahusaid go Protect sihkkarastin dihtii ahte sámi vuoigatvuođaeaiggádat ožžot dárbbašlaš fitnolaš veahki ja doarjaga dákkár áššiin. ¶
Sámediggi háliida ahte ovddiduvvo alit boazodoallofágalaš gelbbolašvuođabiras dakkár go dat fágabirrasat mat leat Åsa Biras- ja biodieđalašuniversitehtas ja Romssa universitehta guolástusallaskuvllas. Dakkár fágabiras buoridivččii kvalitehta ja sihkkarasttášii eanet luohttámuša ealáhusdolliid gaskkas dán suorggi dutkama ja čielggadusaid ektui. Go ásaha fágabirrasa areáladili ja energiijahuksemiid dutkama ja goziheami várás, de lea vejolaš oažžut sorjjasmeahttun birrasa mas livččii dárbbašlaš váldi ja jáhkehahttivuohta. Boazodoallosámi árbediehtu ferte formaliserejuvvot ja váldojuvvot mielde dutkamii. ¶
Sámediggi oaidná dárbbašlažžan ahte čađahuvvojit olggobealde juridihkalaš kvalitehtaárvvoštallamat plánejuvvon doaibmabijuid váikkuhusain sámi ávnnaslaš kulturvuđđosa ektui ja dakkár doaibmabijuid juridihkalaš váikkuhusain. ¶
Sámediggi lea mihtten ahte Finnmárkkuopmodat (FeFo) lea eaiggáduššá oasi Finnmark Kraft:s. Sámediggi deattuha ahte FeFo strategiijat árjjalaš eaiggátvuođain ja Finnmárkkuopmodaga resurssaid dahkan olahahttin, ii galgga rihkkut lága ulbmila. Sámediggi aiddostahttá ahte Finnmárkkuopmodat ii sáhte čađahit stuorra ja viiddes areálasisabahkkemiid main leat stuorra váikkuhusat, vuorddedettiin Finnmárkkukommišuvnna identifiserenbarggu. Sámediggi deattuha man deaŧalaš dat lea ahte FeFo stivra bearráigeahččá ahte areálaid, luondduriggodagaid ja meahci árbevirolaš geavaheapmi deattuhuvvo hálddašanbarggus. Sámediggi čujuha maiddái dasa ahte boazodoalu dárbu areálasuodjaleapmái galgá deattuhuvvot FeFo geavatlaš barggus. Sámediggi ferte čuovvolit áššiid maid FeFo meannuda, ja mat mielddisbuktet eanet meahccegeavaheami. Dakkár áššiin galgá dahkkojuvvot mearrádus masa Sámediggi buktá cealkámuša. Sámedikki mielas lea buorre go ođđa energiijagáldut ovddiduvvojit ja dutkojuvvojit. Seammás čujuha Sámediggi dasa ahte das lea stuorra kultuvrralaš ja servodatsihkarvuođa mearkkašupmi go árbevirolaš muorraboaldin áiggiid čađa lea mearkkašan hui ollu ja lea leamaš dárbbašlaš álbmogii. Sápmelaččaide lea muorraboaldimis stuorra kultuvrralaš mearkkašupmi, ja danne lea vuovdeguovlluid guoddevaš hálddašeapmi hui deaŧalaš. ¶
Sámediggi áigu dán vuođul čađahit čuovvovaš strategiijaid ja doaibmabijuid energiijahuksemiid oktavuođas sámi guovlluin: ¶
Čoahkkingirjji čállit: Roy Amundsen  290 siidu 317 siiddus Sihkkarastit eallinnávccalaš sámi báikegottiid ja ealáhusdoaimmaheami areálaid guoddevaš suodjaleami ja hálddašeami bokte sámi guovlluin dainna lágiin ahte: ¶
Sámi luondduvuođus, ealáhusdoaimmaheapmi ja servodatovddideapmi seailluhuvvo buoremusat go sihkkarastá ahte čađahuvvojit dárboanalysat ovdalgo fápmolinnját huksejuvvojit ja dát ovddiduvvojit ollislaš plána vuođul dakkár vugiin mas eastada negatiiva váikkuhusaid sámi kultuvrii ja ealáhusdoaimmaheapmái. Gáibádus ahte buot energiijahuksemat meannuduvvojit Plána- ja huksenlága vuođul. Sihkkarastit ahte galgá šaddat váddáset oažžut konsešuvnnaid dain sámi guovlluin gos lea juo garra areáladeaddu. Geahččalit váikkuhit nu ahte bieggafápmu huksejuvvo dakkár guovlluin main lea lagaš oktavuohta stuorra geavaheddjiidjoavkkuide. Doarjut dakkár ovdáneami mii váldá atnui ođđa energiijagálduid ja doarjut energiijaekonomiserema. Sihkkarastit vuovdeguovlluid guoddevaš hálddašeami ja suodjaleami ja sihkkarastit vuoigatvuođa boaldámuššii iežas dállodollui. ¶
Energiijahuksen ii galgga hehttet árbevirolaš sámi eallinvuogi dahje kultuvrra ceavzima. ¶
Buot energiijaávkkástallan sámi guovlluin galgá leat mielde nannemin sámi kultuvrra, servodateallima ja sámi ealáhusaid dakko bokte ahte: ¶
Sámediggi ferte vuođđun iežas bargui bidjat álbmotrievttálaš prinsihpaid dakkár áššiin dagahit stuorra sisabahkkemiid. Čađahuvvojit ollislaš čielggadusat váikkuhusain guoskevaš sámi beroštusaide go fápmolinnját huksejuvvojit. Ráhkaduvvojit duođaštusat das mo bajimus sisabahkkenstáhtus lea ja ollislaš oppalašgeahčastagat areáladilis mas deattuhuvvo boazodoallu dilli ovdalgo čađahuvvojit váikkuhusčielggadeapmi stuorát energiijarusttegiin. Váikkuhusat oktiibuot šaddet oassin mearridanvuđđui konsešuvdnaáššiid oktavuođas. Sámediggi ráhkada policydokumeanttaid dasa ahte hálddašit Finnmárkkuopmodaga FeFo-stivrra bokte ja nannet gulahallama FeFo:in dán árjjalaš resursaovddidanstrategiija birra mii FeFo:s lea. Sihkkarastit ahte guovddáš eiseválddiid bargui beavttálmahttit áššemeannudeapmi linnjáhuksemiid meannudeami ja lobiid ektui gullet čielga mekanismmat sihkkarastin dihtii ahte sámi beroštusat fuolahuvvojit áššemeannudeamis dainna ulbmiliin ahte sihkkarastit sámi kultuvra ja ealáhusaid ávnnaslaš luondduvuđđosa.  Ovddidit čielga CSR-njuolggadusaid dasa mo sihkkarastit sámi báikegottiide, ealáhusaide ja beroštusaide govttolaš dienasjuogadeami huksemiid ja resursaávkkástallama oktavuođas sámi guovlluin.  Sihkkarastit ahte huksejeaddjit fitnet diđoštallamin kulturmuittuid ovdalgo konsešuvdnaohcamat meannuduvvojit.  Sihkkarastit ahte sámi kultuvrra vuhtii váldin váldojuvvo mielde sámeláhkii ja resursalágaide. Ráhkadit sámediggedieđáhusa energiija birra. ¶
Máhttovuođđu areálasisabahkkema váikkuhusaid birra sámi kultuvrii, ealáhusdoaimmaheapmái ja servodateallimii nannejuvvo dainna lágiin ahte:  Bargat dainna ulbmiliin ahte ásahit birrasa alit boazodoallofágalaš dutkamii. Čađahit prošeavtta ovddidan dihtii vugiid mo áimmahuššat árbedieđu ja árbevirolaš áddejumi, báikkálaš máhtu ja vásáhusvuđot geavada dutkama go dutkojuvvojit sisabahkkemiid váikkuhusat boazodollui. Čađahit 1-3 konkrehta olggobealde fágalaš árvvoštallama konkrehta huksendoaibmabijuin, nu go Fálesrášša, SP art. 27 ektui. Nannet Sámedikki gelbbolašvuođa ja kapasitehta energiijaáššiin.  Formaliseret sámi boazodoallogelbbolašvuođa dakko bokte ahte ásahit Fágalávdegottiid buot guovlluide. ¶
Sámedikki ja sámi vuoigatvuođaeaiggádiid oassálastin mearrádusaide energiijahuksemiin nannejuvvo dainna lágiin ahte: ¶
Čoahkkingirjji čállit: Roy Amundsen  291 siidu 317 siiddus ¶
Sihkkarastit ahte konsultašuvnnat dán áššesuorggis čađahuvvojit buriin dáhtuin, rabasvuođain ja luohttámušain dainna ulbmiliin ahte juksat ovttamielalašvuođa energiijahuksenmearrádusaid oktavuođas, dás maiddái árvvoštallat šiehtadusa NČE:in dan ektui.  Dassážiigo konsultašuvnnat čađahuvvojit dohkálaš vugiin ja riikkaidgaskasaš konvenšuvnnaid vuođul, de áigu Sámediggi ovddidit vuosttaldeami buot energiijaáššiin konsulteren dihtii Oljo- ja energiijadepartemeanttain daid árvvoštallamiid ja mearrádusaid vuođul, mat leat dahkkojuvvon. Ásahit ja ovddidit orgánaid mat sihkkarastet ahte sámi vuoigatvuođaeaiggádat ožžot fitnolaš veahki konsešuvdnaproseassaid ja šiehtadallamiid oktavuođas huksejeddjiiguin. Ráhkadit bagadusa mii láhčá buoret ovttasdoaibmamii gaskal sámi vuoigatvuođaeaiggádiid ja energiijaservviid. Bargat dainna ulbmiliin ahte oažžut šiehtadusaid gaskal huksejeddjiid ja vuoigatvuođaeaiggádiid ovdalgo konsešuvdnaohcamat meannuduvvojit. Joatkit doarjaga vuođđudussii Protect, ja ávžžuhit vuoigatvuođaeaiggádiid geavahit vuođđudusa. ¶
III  Jienasteapmi ¶
39 áirasis ledje 35 čoahkis. Jienasteapmi dahkkojuvvui čuovvovaš vuogi mielde: ¶
 Evttohusat 1-4 gessojuvvujedje. ¶
 Bajásšaddan- ja oahppolávdegotti ráva gessojuvvui. ¶
 Evttohus 5 hilgojuvvui 32 jienain. 4 jienastedje beali. ¶
 Evttohus 6 mearriduvvui 32 jienain 3 jiena vuostá. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Mariann Wollmann Magga, áššejođiheaddji Mathis Nilsen Eira ¶
Mariann Wollmann Magga    2  Silje Karine Muotka Mariann Wollmann Magga   Per Andersen Bæhr   Anders Somby jr.    Silje Karine Muotka    3  Hans Eriksen Mariann Wollmann Magga   Anders Somby jr.   Silje Karine Muotka  Hans Eriksen   Aili Keskitalo, čoahkkinortnegii   Silje Karine Muotka, čoahkkinortnegii   4  Anders Somby jr. Silje Karine Muotka  Anders Somby jr.    5  Láilá Susanne Vars Anders Somby jr.  Láilá Susanne Vars    6  Ragnhild Melleby Aslaksen Silje Karine Muotka   Ann-Mari Thomassen  Ragnhild Melleby Aslaksen    7  Miriam Paulsen    8  Raimo Valle    9  Mathis Nilsen Eira  10  Anne Helene Moeng Saari ¶
Čoahkkingirjji čállit: Roy Amundsen  292 siidu 317 siiddus 11  Ida Marie Bransfjell  12  Mariann Wollmann Magga  13  Láilá Susanne Vars  14  John Kappfjell  15  Mariann Wollmann Magga, áššejođiheaddji  16  Mariann Wollmann Magga, áššejođiheaddji  Silje Karine Muotka, čoahkkinortnegii ¶
VI  Sámedikki mearrádus ¶
Strategiija mo sihkkarastit arálaid ja ovddidit sámi kultuvrra energiijahuksemiid oktavuođas ¶
Sámediggi oaidná ahte dálá servodatovdáneami geažil dárbbašuvvo eanet energiijabuvttadeapmi sihkkarastin dihtii šaddama ja ovdáneami servodagas. Dat guoská maiddái sámi servodahkii. Seammás leat mii čielgasat das ahte min árbevirolaš ealáhusguovllut ja min kultuvra ferte oažžut ovdánanvejolašvuođaid. ¶
Sámedikki váldomihttomearri lea sihkkarastit luondduvuđđosa sámi kultuvrii, ealáhus-doaimmaheapmái ja servodatovdáneapmái. Dat guoská maiddái go energiijaávkkástallanohcamat meannuduvvojit ja daid birra konsulterejuvvo. Dát mielddisbuktet dávjá stuorra sisabahkkemiid dakkár guovlluin gos eai leat leamaš sisabahkkemat ovdal. Dát strategiijadokumeanta čujuha hástalusaid, mihttomeriid ja strategiijaid. Sámediggi čujuha dasa ahte sisabahkkemat oktiibuot energiijahuksemiid oktavuođas lea váldohástalussan dan bargui ahte sihkkarastit eana- ja resursavuoigatvuođaid ja ovdánanvejolašvuođaid dálá árbevirolaš kulturvuđot ealáhusaide. ¶
Lea iešvuosttaldeaddjin go dálkkádatrievdamat ja birasmirkkot eanemusat čuhcet álgoálbmotguovlluide Davvin seammás go dáin guovlluin galget čađahuvvot eanemus ja stuorámus váidudeaddji doaibmabijut. Sámediggi deattuha ahte sisabahkkemat lullisámi ja Oarje-Finnmárkku guovlluid leat hui stuorrá.  Sámi ealáhusain lea boazodoallu masa areálasisabahkkemat oktiibuot čuhcet garrasepmosit. Lea mearkkašahtti go eiseválddit nuppi bealis garrasit deattuhit ahte boazologu heiveheapmi ferte dáhpáhuvvat  ekologalaš vuođul ja areálavuođu ektui, seammás go seamma eiseválddiin leat árjjalaš strategiijat mat mielddisbuktet hui stuorra areálasisabahkkemiid. ¶
Sámediggi deattuha stáhta ovddasvástádusa das ahte sihkkarastit sámi kultuvrii ávnnaslaš kulturvuđđosa. Dát ovddasvástádus lea stáhtas energiijaáššiid oktavuođas. El-sertifikáhtaortnet sáhttá guhkit áiggi vuollái čájehuvvot leat dakkár doaibmabidju mii doarju industriijaovdáneami ovddabeallái álgoálbmotkultuvrra. ¶
Sámediggi háliida ahte ráhkaduvvojit ollislaš plánat bieggafápmohuksemiidda sámi guovlluin. Subsidierejuvvon bieggafápmorusttegat váikkuhit sámi ealáhusaid areálageavaheapmái, ja dat ferte doarvái bures vuhtiiváldojuvvot rusttegiid plánemis. Sámediggi čujuha maiddái raportii maid Kjeller Vindteknikk čálii Sámedikki ovddas 2010:s, mas boahtá ovdan ahte bieggafámu hukseneavttut leat buoret ja hálbbit Rogalandas, gos lea oanehat gaska geavahanguovlluide ja uhcit golut fápmolinnjáid geavaheami oktavuođas. ¶
Linnjáhuksenlobiid áššemeannudeamis galget sámi beroštusat fuolahuvvot. Guovddáš eiseválddiin lea ovddasvástádus dan sihkkarastimis buoremus láhkai ovttas Sámedikkiin. Sámi beroštusat galget fuolahuvvot čielga ja čielggaduvvon vugiin go váldojuvvo atnui ođđa, beaktilet áššemeannudeapmi dán suorggis. Sámediggi reagere dasa go Norgga čázádat- ja energiijadirektoráhta (NČE) ii čađat konsultašuvnnaid Sámedikkiin buriin dáhtuin. Konsultašuvnnain NČE:in mii leat vásihan ahte NČE ii čájet rabasvuođa konsultašuvdnavuođu oktavuođas ja daid dokumeanttaid oktavuođas maid NČE lea ¶
Čoahkkingirjji čállit: Roy Amundsen  293 siidu 317 siiddus ¶
ráhkadan dan áššesuorggis man birra čađahuvvojit konsultašuvnnat. Gulahallanvejolašvuođain NČE:in leat muhtun ráddjejumit, earret eará go báikediđoštallamat ja gulaskuddančoahkkimat eai atte vejolašvuođa Sámediggái ovddidit oaiviliid ja oainnuid guoskevaš doaibmabiju oktavuođas. ¶
Dát lea stuorra hástalussan dasa ahte fuolahit sámi beroštusaid dáin diliin. Dákkár áššiin ii ollašuhttojuvvo stáhta ovddasvástádus sámi kultuvrra ávnnaslaš kulturvuđđosa oktavuođas doarvái bures. Buot energiijahuksemiid plánen ferte čájehit makkár váikkuhusat huksemis leat sámi kultuvrii, nu ahte dat sáhttá leat mielde buot ássemeannudeamis. ¶
Váikkuhusčielggadusat eai vuhtii váldde doarvái bures máŋgga stuorra ja uhcit doaibmabijuid ollislaš váikkuhusaid dán suorggis. Sámediggi mihtte dan eahpádusa maid máŋga sámi vuoigatvuođaeaiggáda leat ožžon váikkuhusčielggademiid oktavuođas mas daddjojuvvo ahte leat smávva dahje gaskamearálaš negatiiva váikkuhusat boazodollui. Sivvan dasa lea go čielggadeamit geahčadit dušše eaŋkal sisabahkkema man váikkuhusat árvvoštallojuvvojit dušše dan eaŋkal doaibmabiju ektui. Danne čuoččuha Sámediggi ahte lea stuorra váilevašvuohta dálá njuolggadusain go ii deattuhuvvo árvvoštallat iešguđet sisabahkkemiid váikkuhusaid oktiibuot. Danne lea dárbu árvvoštallat sisabahkkemiid váikkuhusaid oktiibuot seamma guovllus ja geahččat dan oktavuođas ođđa, plánejuvvon doaibmabijuiguin. Oppalašgeahčastagat mat gávdnojit gielddaid areálaplánain ja kártavuođuin, eai leat árvvoštallojuvvon boazodoalu ektui dáin guovlluin. Dakkár oppalašgeahčastat mii čájeha sisabahkkemiid stáhtusa, dárbbašuvvojit go galgá čađahit konsultašuvnnaid iešguđet eaŋkil doaibmabijuid ja stuorát sisabahkkemiid oktavuođas. ¶
Sámediggi deattuha dan ahte ON olmmošvuoigatvuođalávdegoddi maŋimus jagiid lea dulkon SP art. 27 dan láhkai ahte erenoamážit váikkuheaddji doaibmabijut main lea stuorra mearkkašupmi álgoálbmogiidda, gáibidit ahte ovddalgihtii mieđáhus galgá leat addojuvvon friija vuođul ja daid dieđuid vuođul mat dárbbašuvvojit dasa ahte addit dakkár mieđáhusa. Stáhta ii sáhte dohkkehit dakkár doaibmabijuid, mat sihkkot álgoálbmogiid vuoigatvuođa doaimmahit kultuvrraset, eai ge álgoálbmogat sáhte mieđihit dakkár doaibmabijuide. Dat mearkkaša ahte dakkár áššiin main doaibmabiju váikkuha garrasit árbevirolaš ealáhusaide dahje eallingeainnuide main lea stuorra mearkkašupmi álgoálbmogiidda, lea guoskevaš álgoálbmogis biehttalanvuoigatvuohta. ¶
Sámediggi oaidná ahte ILO 169, SP art. 27 geahča art 1 galgá váldojuvvo buorebut mielde dan bargui ahte ođasmahttit sámelága ja eará suorgelágaid mat gusket energiijahuksemiidda, leš dal sáhka čáhce- vai bieggafápmorusttegiin. ¶
Sámediggi oaivvilda ahte dat šiehtadus maid NČE dagai Sámedikkiin njukčamánu 31. b. 2009 ferte árvvoštallojuvvot sihkkarastin dihtii duohta konsultašuvnnaid Sámedikkiin. Lea čájehuvvon ahte šiehtadus ii leat mielddisbuktán dárbbašlaš rievdadusaid NČE bealis dákkár áššiin. Vai sihkkarastojuvvo vejolašvuohta šaddat ovttamielalažžan ja oažžut mieđáhusa sisabahkkemiidda, de leat áibbas dárbu ahte konsultašuvnnat čađahuvvojit buriin dáhtuin, luohttámušain ja dainna mihttomeriin ahte fuolahit stáhta ovddasvástádusa sámi kultuvrras. Sámediggi oaivvilda ahte dakkár konsultašuvnnain ferte leat rabasvuohta konsultašuvdnavuođu ja deaŧalaš dokumeanttaid alde dain áššiin maid birra leat konsultašuvnnat, duohta dáhttu ja sadji gaskaneas gulahallamii ja vejolašvuohta ságaškuššat molssaektosaš čovdosiid dahje/ja eavttuid ohcamiidda. Lea hui deaŧalaš ahte čađahuvvojit ollislaš konsultašuvnnat go okta ja seamma sisabahkken guoská máŋga orohahkii. Maiddái eará ovddasteaddji orgánat galget sáhttit searvat konsultašuvnnaide. ¶
Sámediggi lea mihtten ahte lea stuorra asymmetriija gaskal sámi vuoigatvuođaeaiggádiid ja stuorát linnjáservviid gaskkas go guoská kapasitehtii ja gelbbolašvuhtii buotlágan energiijahuksemiid oktavuođas iešguđet muttuin. Proseassaid ja doaibmabijuid viidodat lea maid nu stuoris ahte dat heajosmahttá sámi vuoigatvuođaeaiggádiid vejolašvuođa searvat ulbmillaš ovttasdoaibmamii buot huksejeddjiiguin ja eiseválddiiguin. Danne dáhttu Sámediggi industriija ja eiseválddiid ruhtadit dakkár ásahusaid go Protect sihkkarastin dihtii ahte sámi vuoigatvuođaeaiggádat ožžot dárbbašlaš fitnolaš veahki ja doarjaga dákkár áššiin. ¶
Čoahkkingirjji čállit: Roy Amundsen  294 siidu 317 siiddus ¶
Sámediggi háliida ahte ovddiduvvo alit boazodoallofágalaš gelbbolašvuođabiras dakkár go dat fágabirrasat mat leat Åsa Biras- ja biodieđalašuniversitehtas ja Romssa universitehta guolástusallaskuvllas. Dakkár fágabiras buoridivččii kvalitehta ja sihkkarasttášii eanet luohttámuša ealáhusdolliid gaskkas dán suorggi dutkama ja čielggadusaid ektui. Go ásaha fágabirrasa areáladili ja energiijahuksemiid dutkama ja goziheami várás, de lea vejolaš oažžut sorjjasmeahttun birrasa mas livččii dárbbašlaš váldi ja jáhkehahttivuohta. Boazodoallosámi árbediehtu ferte formaliserejuvvot ja váldojuvvot mielde dutkamii. ¶
Sámediggi oaidná dárbbašlažžan ahte čađahuvvojit olggobealde juridihkalaš kvalitehtaárvvoštallamat plánejuvvon doaibmabijuid váikkuhusain sámi ávnnaslaš kulturvuđđosa ektui ja dakkár doaibmabijuid juridihkalaš váikkuhusain. ¶
Sámediggi lea mihtten ahte Finnmárkkuopmodat (FeFo) lea eaiggáduššá oasi Finnmark Kraft:s. Sámediggi deattuha ahte FeFo strategiijat árjjalaš eaiggátvuođain ja Finnmárkkuopmodaga resurssaid dahkan olahahttin, ii galgga rihkkut lága ulbmila. Sámediggi aiddostahttá ahte Finnmárkkuopmodat ii sáhte čađahit stuorra ja viiddes areálasisabahkkemiid main leat stuorra váikkuhusat, vuorddedettiin Finnmárkkukommišuvnna identifiserenbarggu. Sámediggi deattuha man deaŧalaš dat lea ahte FeFo stivra bearráigeahččá ahte areálaid, luondduriggodagaid ja meahci árbevirolaš geavaheapmi deattuhuvvo hálddašanbarggus. Sámediggi čujuha maiddái dasa ahte boazodoalu dárbu areálasuodjaleapmái galgá deattuhuvvot FeFo geavatlaš barggus. Sámediggi ferte čuovvolit áššiid maid FeFo meannuda, ja mat mielddisbuktet eanet meahccegeavaheami. Dakkár áššiin galgá dahkkojuvvot mearrádus masa Sámediggi buktá cealkámuša. Sámedikki mielas lea buorre go ođđa energiijagáldut ovddiduvvojit ja dutkojuvvojit. Seammás čujuha Sámediggi dasa ahte das lea stuorra kultuvrralaš ja servodatsihkarvuođa mearkkašupmi go árbevirolaš muorraboaldin áiggiid čađa lea mearkkašan hui ollu ja lea leamaš dárbbašlaš álbmogii. Sápmelaččaide lea muorraboaldimis stuorra kultuvrralaš mearkkašupmi, ja danne lea vuovdeguovlluid guoddevaš hálddašeapmi hui deaŧalaš. ¶
Sámediggi áigu dán vuođul čađahit čuovvovaš strategiijaid ja doaibmabijuid energiijahuksemiid oktavuođas sámi guovlluin: ¶
Sihkkarastit eallinnávccalaš sámi báikegottiid ja ealáhusdoaimmaheami areálaid guoddevaš suodjaleami ja hálddašeami bokte sámi guovlluin dainna lágiin ahte: ¶
Sámi luondduvuođus, ealáhusdoaimmaheapmi ja servodatovddideapmi seailluhuvvo buoremusat go sihkkarastá ahte čađahuvvojit dárboanalysat ovdalgo fápmolinnját huksejuvvojit ja dát ovddiduvvojit ollislaš plána vuođul dakkár vugiin mas eastada negatiiva váikkuhusaid sámi kultuvrii ja ealáhusdoaimmaheapmái. Gáibádus ahte buot energiijahuksemat meannuduvvojit Plána- ja huksenlága vuođul. Sihkkarastit ahte galgá šaddat váddáset oažžut konsešuvnnaid dain sámi guovlluin gos lea juo garra areáladeaddu. Geahččalit váikkuhit nu ahte bieggafápmu huksejuvvo dakkár guovlluin main lea lagaš oktavuohta stuorra geavaheddjiidjoavkkuide. Doarjut dakkár ovdáneami mii váldá atnui ođđa energiijagálduid ja doarjut energiijaekonomiserema. Sihkkarastit vuovdeguovlluid guoddevaš hálddašeami ja suodjaleami ja sihkkarastit vuoigatvuođa boaldámuššii iežas dállodollui. ¶
Energiijahuksen ii galgga hehttet árbevirolaš sámi eallinvuogi dahje kultuvrra ceavzima. ¶
Buot energiijaávkkástallan sámi guovlluin galgá leat mielde nannemin sámi kultuvrra, servodateallima ja sámi ealáhusaid dakko bokte ahte: ¶
Sámediggi ferte vuođđun iežas bargui bidjat álbmotrievttálaš prinsihpaid dakkár áššiin dagahit stuorra sisabahkkemiid. Čađahuvvojit ollislaš čielggadusat váikkuhusain guoskevaš sámi beroštusaide go fápmolinnját huksejuvvojit. ¶
Čoahkkingirjji čállit: Roy Amundsen  295 siidu 317 siiddus ¶
Ráhkaduvvojit duođaštusat das mo bajimus sisabahkkenstáhtus lea ja ollislaš oppalašgeahčastagat areáladilis mas deattuhuvvo boazodoallu dilli ovdalgo čađahuvvojit váikkuhusčielggadeapmi stuorát energiijarusttegiin. Váikkuhusat oktiibuot šaddet oassin mearridanvuđđui konsešuvdnaáššiid oktavuođas. Sámediggi ráhkada policydokumeanttaid dasa ahte hálddašit Finnmárkkuopmodaga FeFo-stivrra bokte ja nannet gulahallama FeFo:in dán árjjalaš resursaovddidanstrategiija birra mii FeFo:s lea. Sihkkarastit ahte guovddáš eiseválddiid bargui beavttálmahttit áššemeannudeapmi linnjáhuksemiid meannudeami ja lobiid ektui gullet čielga mekanismmat sihkkarastin dihtii ahte sámi beroštusat fuolahuvvojit áššemeannudeamis dainna ulbmiliin ahte sihkkarastit sámi kultuvra ja ealáhusaid ávnnaslaš luondduvuđđosa.  Ovddidit čielga CSR-njuolggadusaid dasa mo sihkkarastit sámi báikegottiide, ealáhusaide ja beroštusaide govttolaš dienasjuogadeami huksemiid ja resursaávkkástallama oktavuođas sámi guovlluin.  Sihkkarastit ahte huksejeaddjit fitnet diđoštallamin kulturmuittuid ovdalgo konsešuvdnaohcamat meannuduvvojit.  Sihkkarastit ahte sámi kultuvrra vuhtii váldin váldojuvvo mielde sámeláhkii ja resursalágaide. Ráhkadit sámediggedieđáhusa energiija birra. ¶
Máhttovuođđu areálasisabahkkema váikkuhusaid birra sámi kultuvrii, ealáhusdoaimmaheapmái ja servodateallimii nannejuvvo dainna lágiin ahte:  Bargat dainna ulbmiliin ahte ásahit birrasa alit boazodoallofágalaš dutkamii. Čađahit prošeavtta ovddidan dihtii vugiid mo áimmahuššat árbedieđu ja árbevirolaš áddejumi, báikkálaš máhtu ja vásáhusvuđot geavada dutkama go dutkojuvvojit sisabahkkemiid váikkuhusat boazodollui. Čađahit 1-3 konkrehta olggobealde fágalaš árvvoštallama konkrehta huksendoaibmabijuin, nu go Fálesrášša, SP art. 27 ektui. Nannet Sámedikki gelbbolašvuođa ja kapasitehta energiijaáššiin.  Formaliseret sámi boazodoallogelbbolašvuođa dakko bokte ahte ásahit Fágalávdegottiid buot guovlluide. ¶
Sámedikki ja sámi vuoigatvuođaeaiggádiid oassálastin mearrádusaide energiijahuksemiin nannejuvvo dainna lágiin ahte:  Sihkkarastit ahte konsultašuvnnat dán áššesuorggis čađahuvvojit buriin dáhtuin, rabasvuođain ja luohttámušain dainna ulbmiliin ahte juksat ovttamielalašvuođa energiijahuksenmearrádusaid oktavuođas, dás maiddái árvvoštallat šiehtadusa NČE:in dan ektui.  Dassážiigo konsultašuvnnat čađahuvvojit dohkálaš vugiin ja riikkaidgaskasaš konvenšuvnnaid vuođul, de áigu Sámediggi ovddidit vuosttaldeami buot energiijaáššiin konsulteren dihtii Oljo- ja energiijadepartemeanttain daid árvvoštallamiid ja mearrádusaid vuođul, mat leat dahkkojuvvon. Ásahit ja ovddidit orgánaid mat sihkkarastet ahte sámi vuoigatvuođaeaiggádat ožžot fitnolaš veahki konsešuvdnaproseassaid ja šiehtadallamiid oktavuođas huksejeddjiiguin. Ráhkadit bagadusa mii láhčá buoret ovttasdoaibmamii gaskal sámi vuoigatvuođaeaiggádiid ja energiijaservviid. Bargat dainna ulbmiliin ahte oažžut šiehtadusaid gaskal huksejeddjiid ja vuoigatvuođaeaiggádiid ovdalgo konsešuvdnaohcamat meannuduvvojit. Joatkit doarjaga vuođđudussii Protect, ja ávžžuhit vuoigatvuođaeaiggádiid geavahit vuođđudusa. ¶
Ášši meannudeapmi loahpahuvvui 06.06.13 dii. 14.52. ¶
Čoahkkingirjji čállit: Roy Amundsen  296 siidu 317 siiddus ¶
Ášši/Sak  PFL  005/13 Ášši/Sak  DC 028/13 ¶
Sámedikki čoahkkinortnet – revideren ¶
Arkiivaáššenr.  10/243 ¶
Meannudeamit ¶
Politihkalaš dássi Beaivi Áššenr. Dievasčoahkkinjođihangoddi 07.05.13 DCJ 004/13 Plána- ja finánsalávdegoddi 21.–24.05.13 PFL 005/13 Sámedikki dievasčoahkkin 3. – 7.06.13 DC 28/13 ¶
Ášši meannudeapmi álggahuvvui gaskavahkku geassemánu 6. b. 2013 dii. 14.52. ¶
I  Mildosat ¶
Nr.  Beaivi    Geas/Geasa Namahus ¶
Ášši DCJ 004/13   13/11280  Sametingets arbeidsorden ¶
II  Evttohusat ja mearkkašumit ¶
Dievasčoahkkinjođihangotti mearrádusárvalus: ¶
Sámediggi mearrida čuovvovaš rievdadusaid čoahkkinortnegis: ¶
§ 7 Dievasčoahkkinjođihangoddi:  Vuosttas lađđasa nubbi cealkka sihkkojuvvo. Dasto bohtet sadjái ođđa nubbi ja ođđa goalmmát lađas mat čudjet ná:  Opposišuvnnas galget leat unnimusat guokte áirasa dievasčoahkkinjođihangottis, ja nubbi dán guoktás galgá leat juogo jođiheaddji dahje nubbin jođiheaddji. Dievasčoahkkinjođiheaddji válljemis gáibiduvvo dábálaš eanetlohku, mii máksá eanet go bealli jienastagain. Jus ii oktage evttohas vuosttas válljemis oaččo dákkár eanetlogu, jienastuvvo ođđasis dan guovtti evttohasa gaskka geat leaba ožžon eanemus jienaid. Goabbá dalle oažžu eanemus jienaid lea válljejuvvon.  § 8 Dievasčoahkkinjođihangotti barggut:  § 8 bustávva g) rievdaduvvo dánin: doaimmahit ovddastanbargguid Sámedikki dievasčoahkkima ovddas dahje čujuhit earáid dákkár bargguide, ja čujuhit Sámedikki oassálastiid čoahkkimiidda, konferánssaide ja dan dakkáriidda.  § 11 Sámediggeráđi barggut:   § 11, vuosttas lađas, vuosttas čuokkis rievdaduvvo dánin: Sámediggeráđđi gullá Sámedikki beaivválaš politihka hálddašit.   § 11, nubbi lađas, c) bustáva maŋimuš cealkka rievdaduvvo dánin: ¶
Sámediggeráđđái sáhttá ovddidit eahpeluohttámuša. .  § 11, nubbi lađas oažžu ođđa d) bustáva ja ođđa e) bustáva mat čudjet ná:  d) Mearrádusaid láhkaásahusain ja njuolggadusain maid Sámediggi lága bokte lea ožžon válddi mearridit.   Ášši gieđahallojuvvo fágalávdegottis. Fágalávdegoddi sáhttá árvalusastis ovddidit evttohusaid ja mearkkašumiid áššái.  Dievasčoahkkin gieđahallá fágalávdegotti árvalusa ja dahká mearrádusa áššis.  e) Áššit mat gieđahallat galgágo Sámediggi miehtat mearrádusaide mat gusket lágaide, láhkaásahusaide ja doaimmaide dahje eará mearrádusaide, main lea prinsihpalaš dahje deaŧalaš mearkkašupmi sámi servodahkii, nu guhkás go lea vejolaš.  Ášši gieđahallojuvvo fágalávdegottis. Fágalávdegoddi sáhttá árvalusastis ovddidit evttohusaid ja mearkkašumiid áššái.  Dievasčoahkkin gieđahallá fágalávdegotti árvalusa ja dahká mearrádusa áššis. ¶
Plána- ja finánsalávdegotti árvalus ¶
Álggahus ¶
Lávdegoddi lea meannudan čoahkkinortnega reviderema. Dievasčoahkkinjođihangoddi lea evttohan rievdadusaid Ørnebakk-lávdegotti raportta vuođul ja gažaldagaid ja mearrádusa geažil dievasčoahkkimis guovvamánus. ¶
Evttohus ¶
Bargiidbellodaga sámediggejoavkku (Bb), Norgga Sámiid Riikasearvi (NSR), Sámiid Mátta-Norggas, Árja ja Olgešbellodaga evttohus ¶
Evttohus 1 ¶
§ 11. nubbi lađas: bostávat d, e ja f rievdaduvvojit nu ahte šaddet f, g ja h ¶
§ 11. F. Dieđáhusat sierra politihkkasurggiin Maŋimuš cealkka vuosttas teakstaoasis rievdaduvvon leat ná: Fágalávdgoddi sáhttá árvalusastis dievasčoahkkimii ovddidit evttohusaid ja mearkkašumiid dieđáhussii. ¶
Bargiidbellodaga sámediggejoavkku (Bb), Sámit Mátta-Norggas, Árja ja Ovddádusbellodaga evttohus ¶
Evttohus 2 ¶
§ 10: Presideantta válljen ja sámediggeráđi nammadeapmi ¶
Nubbi teakstaoassi rievdaduvvot leat ná: ¶
Presideanta nammada áirasiid gaskkas várrepresideantta ja golbma ráđđelahtu sámediggráđđái ja čilge dievasčoahkkimii nammadeami birra. ¶
Goalmmat teakstaoasis § 10 rievdaduvvo leat ná: ¶
Presideanta ja dat njeallje áirasa geat nammaduvvojit várrepresideanta ja ráđđelahtut guđđet dievasčoahkkima ja sin várreáirasat váldet saji áirrasin. ¶
Ovddádusbellodaga evttohus ¶
Evttohus 3 ¶
Evttohit čuovvovaš rievdadusaid: ¶
§ 2 Áirasiid sajit  Go Sámediggi lea čoahkis, čohkkájit áirasat čoahkis joavkkuid ja posišuvnna mielde. ¶
§ 9 Válgalávdegoddi ¶
Maŋŋá go ođđa sámediggi lea iežas vuođđudan, de vállje dievasčoahkkin 1 áirasa ja 1 várrelahtu juohke bellodagas sin gaskkas geat leat sámedikki áirasat. Dievasčoahkkin vállje jođiheaddji ja nubbinjođiheaddji. Válga dáhpáhuvvá gorrelohkoválgan.  Válgalávdegoddi ovddida evttohusa buot válggain maid dievasčoahkkin bidjá dan válmmaštit. ¶
§ 14 Bearráigeahččanlávdegoddi Dievasčoahkkin vállje bearráigeahččanlávdegotti mas leat 6 lahtu, gos sihke jođiheaddji ja nubbinjođiheaddji válljejuvvoba opposišuvnna áirasiid gaskkas. Bearráigeahččanlávdegotti lahtut eai sáhte čohkkát guđege eará fágalávdegottis, ráđis dahje lávdegottis mat leat vuolggahuvvon sámedikkis. ¶
§ 25 Jienasteapmi ¶
Jienasteapmi čađahuvvo čuovvovaš vuogi mielde: ¶
Čuokkis sihkkojuvvo. Elektronalaš jienasteapmi heaittihuvvo. ¶
Lávdegotti ráva ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: ¶
Muđui doarju Sámediggi Sámediggeráđi árvalusa. ¶
Mearkkašupmi, Árja, áirras Laila Susanne Vars ¶
Ášši 28/13 Sámedikki čoahkkinortnet - revideren ¶
Sámediggi lea meannudan Sámedikki čoahkkinortnega reviderema. Áigumuš revideremiin lea leamaš oažžut sámi álbmogii ja sámi jienasteddjiide čielggasin ja einnostahttin mo boahttevaš Sámediggeráđđi galgá nammaduvvot ja ovttastuvvot, dás maiddái Sámedikki presideantta ja várrepresideantta nammadeami. Nu mo boahtá ovdan sámelága ovdabarggus, de lea Sámedikkis politihkalaš jođiheaddjidoaibma (presideanta) ja politihkalaš nubbijođiheaddjidoaibma (várrepresideanta). Ná lea guhká leamaš dáhpin Sámedikkis. Danne jotkojuvvo dán geavada kodifiseren čoahkkinortnegis, presideanttain ja várrepresideanttain, nu mo dat lei daddjojuvvon ovdal. Seammás berre čoahkkinortnegis leat čielggaduvvon galle ollesáigge máksojuvvon ráđđelahtut galget leat Sámedikkis, eanemusat vihtta ráđđelahtu, oktan presideanttain ja várrepresideanttain, nu mo lei mearriduvvon Sámedikki čoahkkinortnegis ovdal ovddit ođasmahttima 28.02.2013. Go galgá váldit vuhtii sámi bellodagaid ja jienasteddjiid einnostanvejolašvuođa, lassánan goluid politihkalaš jođiheapmái ja váldit vuhtii dan ahte ii lean árvvoštallojuvvon dárbu rahpat vejolašvuođa lasihit sámediggeráđi lahtuid logu go čoahkkinortnet reviderejuvvui dán áigodagas, de berrešii Sámediggeráđi lahtuid lohku biddjojuvvot eanemusat vihttan čoahkkinortnegis dassážiigo dakkár dárboárvvoštallan vejolaččat čađahuvvo. ¶
Evttohus 4, áirrasat Arthur Tørfoss ja Anne-Marit Eira, Ovddádusbellodat ja Olgeš ¶
Sámedikki čoahkkinortnet ¶
Rievdadus § 3 Čoahkkimiid lohku ¶
Sámediggi doallá uhcimusat 4 čoahkkima jagis. Čoahkkimat dollojuvvojit ovttavahkučoahkkimin, lávdegoddečoahkkin ja dievasčoahkkin seamma vahkus. ¶
Evttohus 5, áirras Rolf Johansen, NSRa, NSR/SáB, BB, JsL, Sámiit lullin ja ÅsG ¶
Evttohus rievdadit § 10 : Presideantta válljen ja sámediggeráđi nammadeapmi ¶
Nubbi teakstaoassi rievdaduvvo dánin: Presideanta nammada áirasiid gaskkas várrepresideantta ja uhcimusat golbma ráđđelahtu sámediggeráđđái ja čilge dievasčoahkkimii nammadeami birra. ¶
§ 10 goalmmát teakstaoassi rievdaduvvo dánin: Presideanta ja áirasat geat leat nammaduvvon várrepresideantan ja ráđđelahttun, guđđet dievasčoahkkima ja sin várreáirasat váldet saji áirrasin. ¶
III  Jienasteapmi ¶
39 áirasis ledje 35 čoahkis. Jienasteapmi dahkkojuvvui čuovvovaš vuogi mielde: ¶
 Evttohus 3 hilgojuvvui 32 jienain. 3 jienastedje beali. ¶
 Evttohus 4 hilgojuvvui 30 jienain. 5 jienastedje beali ¶
 Evttohus 2 hilgojuvvui 28 jienain. 7 jienasteigga beali. ¶
 Evttohus 1 ovttajienalaččat dohkkehuvvon. ¶
 Evttohus 5, mearriduvvui 32 jienain 3 jiena vuostá. ¶
 Plána- ja finánsalávdegotti evttohus ovttajienalaččat dohkkehuvvon. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Anne Marit Eira, áššejođiheaddji    2  Arthur Tørfoss Mariann Wollmann Magga   Silje Karine Muotka  Arthur Tørfoss    3  Láilá Susanne Vars Toril Bakken Kåven   Aud Marthinsen  Láilá Susanne Vars    4  Rolf Arthur Johansen Jørn Are Gaski   Aud Marthinsen   Láilá Susanne Vars  Rolf Arthur Johansen    5  Per Andersen Bæhr Rolf Arthur Johansen   Jørn Are Gaski   Láilá Susanne Vars  Per Andersen Bæhr    6  Toril Bakken Kåven Jørn Are Gaski   Anders Somby jr.   Ronny Wilhelmsen  Toril Bakken Kåven    7  Geir Tommy Pedersen Láilá Susanne Vars  Geir Tommy Pedersen    8  Ann-Mari Thomassen    Anne Marit Eira, áššejođiheaddji ¶
VI  Sámedikki mearrádus ¶
Sámediggi mearrida čuovvovaš rievdadusaid čoahkkinortnegis: ¶
§ 7 Dievasčoahkkinjođihangoddi:  Vuosttas lađđasa nubbi cealkka sihkkojuvvo. Dasto bohtet sadjái ođđa nubbi ja ođđa goalmmát lađas mat čudjet ná:  Opposišuvnnas galget leat unnimusat guokte áirasa dievasčoahkkinjođihangottis, ja nubbi dán guoktás galgá leat juogo jođiheaddji dahje nubbin jođiheaddji. Dievasčoahkkinjođiheaddji válljemis gáibiduvvo dábálaš eanetlohku, mii máksá eanet go bealli jienastagain. Jus ii oktage evttohas vuosttas válljemis oaččo dákkár eanetlogu, jienastuvvo ođđasis dan guovtti evttohasa gaskka geat leaba ožžon eanemus jienaid. Goabbá dalle oažžu eanemus jienaid lea válljejuvvon. ¶
§ 8 Dievasčoahkkinjođihangotti barggut:  § 8 bustávva g) rievdaduvvo dánin: doaimmahit ovddastanbargguid Sámedikki dievasčoahkkima ovddas dahje čujuhit earáid dákkár bargguide, ja čujuhit Sámedikki oassálastiid čoahkkimiidda, konferánssaide ja dan dakkáriidda. ¶
§ 10: Presideantta válljen ja sámediggeráđi nammadeapmi Nubbi teakstaoassi rievdaduvvo dánin: Presideanta nammada áirasiid gaskkas várrepresideantta ja uhcimusat golbma ráđđelahtu sámediggeráđđái ja čilge dievasčoahkkimii nammadeami birra. § 10 goalmmát teakstaoassi rievdaduvvo dánin: Presideanta ja áirasat geat leat nammaduvvon várrepresideantan ja ráđđelahttun, guđđet dievasčoahkkima ja sin várreáirasat váldet saji áirrasin. ¶
§ 11 Sámediggeráđi barggut:  § 11, vuosttas lađas, vuosttas čuokkis rievdaduvvo dánin: Sámediggeráđđi gullá Sámedikki beaivválaš politihka hálddašit.   § 11, nubbi lađas, c) bustáva maŋimuš cealkka rievdaduvvo dánin:  Sámediggeráđđái sáhttá ovddidit eahpeluohttámuša. § 11, nubbi lađas oažžu ođđa d) bustáva ja ođđa e) bustáva mat čudjet ná:  f) Mearrádusaid láhkaásahusain ja njuolggadusain maid Sámediggi lága bokte lea ožžon válddi mearridit.   Ášši gieđahallojuvvo fágalávdegottis. Fágalávdegoddi sáhttá árvalusastis ovddidit evttohusaid ja mearkkašumiid áššái.  Dievasčoahkkin gieđahallá fágalávdegotti árvalusa ja dahká mearrádusa áššis.  g) Áššit mat gieđahallat galgágo Sámediggi miehtat mearrádusaide mat gusket lágaide, láhkaásahusaide ja doaimmaide dahje eará mearrádusaide, main lea prinsihpalaš dahje deaŧalaš mearkkašupmi sámi servodahkii, nu guhkás go lea vejolaš.  Ášši gieđahallojuvvo fágalávdegottis. Fágalávdegoddi sáhttá árvalusastis ovddidit evttohusaid ja mearkkašumiid áššái.  Dievasčoahkkin gieđahallá fágalávdegotti árvalusa ja dahká mearrádusa áššis.  h). Dieđáhusat sierra politihkkasurggiin Maŋimuš cealkka vuosttas teakstaoasis rievdaduvvon leat ná: Fágalávdgoddi sáhttá árvalusastis dievasčoahkkimii ovddidit evttohusaid ja mearkkašumiid dieđáhussii. ¶
Ášši meannudeapmi loahpahuvvui 06.06.13 dii. 15.50. ¶
Vuđđogiella: dárogiela ¶
Ášši/Sak  BFOL  005/13 Ášši/Sak  DC 029/13 ¶
Fágalávdegottiid bargojuolggadusat – revideren ¶
Arkiivaáššenr.  10/243 ¶
Meannudeamit ¶
Politihkalaš dássi Beaivi Áššenr. Dievasčoahkkinjođihangoddi 07.05.13 DCJ 003/13 Bajásšaddan-, fuolahus- ja oahppalávdegoddi 21.–24.05.13 BFOL 005/13 Sámedikki dievasčoahkkin 3. – 7.06.13 DC 29/13 ¶
Ášši meannudeapmi álggahuvvui gaskavahkku geassemánu 6. b. 2013 dii. 15.50. ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Dievasčoahkkinjođihangotti mearršdusárvalus: ¶
Sámediggi mearrida čuovvovaš rievdadusaid Sámedikki fágalávdegottiid bargonjuolggadusain: ¶
(otná njuolggadusat leat čállojuvvon kursiiva čállosiin, go fas ovttohuvvon ođđa njuolggadusat leat čállojuvvon dábálaš čállosiin) ¶
1. Lávdegottiid organiseren ja bargu ¶
a)   Vuosttas gearddi go lávdegottit čoahkkanit, lávdegottit válljejit jođiheaddji ja nubbinjođiheaddji jus  dievasčoahkkin ii leat juo válljen. Válga guoská olles válgaáigodahkii.   Lávdegottiid válljema dáfus, gč. čoahkkinortnega § 22. ¶
Bajábeali a) sihkkojuvvo. ¶
b)   Lávdegottiid lahtuin lea seamma geatnegasvuohta boahtit lávdegoddečoahkkimiidda go dievasčoahkkimii.  Galgá čoahkkinjođihangottis ohcat virgelobi lávdegoddečoahkkimiidda, gč. čoahkkinortnega § 17 c.  Dievasčoahkkinjođiheaddji fuolaha ahte juolluduvvon virgelobit dieđihuvvojit lávdegoddejođiheddjiide.  Gohččojuvvon várrelahttu vuolgá miellahttun dan lávdegoddái gos fásta áirras lea miellahttun. ¶
Bajábeali b) šaddá ođđa a) ja rievdaduvvo dánin: ¶
a)   Lávdegottiid lahtuin lea seamma geatnegasvuohta boahtit lávdegoddečoahkkimiidda go  dievasčoahkkimii. Galgá dievasčoahkkinjođihangottis ohcat virgelobi lávdegodde čoahkkimiidda, gč. čoahkkinortnega § 8 d). Dievasčoahkkinjođiheaddji fuolaha ahte  juolluduvvon virgelobit dieđihuvvojit lávdegoddejođiheddjiide. Gohččojuvvon várrelahttu  vuolgá miellahttun dan lávdegoddái gos fásta áirras lea miellahttun. ¶
c)   Čoahkkinjođihangoddi gohčču buot Sámedikki áirasiid oktasaš lávdegoddečoahkkimiidda ja ráhkada  áigeplána čoahkkimiidda. Čoahkkimat dollojuvvojit ovdal dievasčoahkkimiid ja biddjojuvvojit jus fal heive  nubbin maŋimuš vahkkui ovdal dievasčoahkkima. ¶
Bajábeali c) šaddá ođđa b) ja rievdaduvvo dánin: ¶
b)   Dievasčoahkkinjođihangoddi gohčču buot Sámedikki áirasiid oktasaš lávdegodde čoahkkimiidda ja ráhkada áigeplána čoahkkimiidda. Čoahkkimat dollojuvvojit ovdal  dievasčoahkkimiid. ¶
d)   Lávdegotti jođiheaddji gohčču lávdegotti telefončoahkkimii válljet áššejođiheddjiid ja suoivvanáššejođiheddjiid.  Lávdegottit sáhttet delegeret válljema lávdegoddejođiheaddjái gii ovttas nubbinjođiheddjiin mearrida dán.  Stuorra áššiin sáhttá válljet eanet go ovtta áššejođiheaddji. Jus válljejuvvon áššejođiheaddji ii leat mielde ášši  rahpamis, osiin dan meannudeamis dahje ii leat oppage mielde ášši meannudeamis, válljejuvvo ođđa  áššejođiheaddji. Lávdegotti jođiheaddji sáhttá maŋidit ášši rahpama jos áššejođiheaddji lea oanehis áiggi eret.   Sámediggeráđi lahtuide ii sáhte bidjat áššejođiheaddjibarggu.   Doaibma áššejođiheaddjin galgá biddjojuvvot lávdegottiid lahtuide vuoru mielde. ¶
Bajábeali d) šaddá ođđa c) ja rievdaduvvo dánin: ¶
c)  Lávdegotti jođiheaddji gohčču lávdegotti telefončoahkkimii válljet áššejođiheddjiid ja  suoivvaáššejođiheddjiid. Lávdegottit sáhttet delegeret válljema lávdegoddejođiheaddjái gii  ovttas nubbinjođiheddjiin mearrida dán. Stuorra áššiin sáhttá válljet eanet go ovtta  áššejođiheaddji. Jus válljejuvvon áššejođiheaddji ii leat mielde ášši rahpamis, osiin dan  meannudeamis dahje ii leat oppage mielde ášši meannudeamis, válljejuvvo ođđa  áššejođiheaddji. Lávdegotti jođiheaddji sáhttá maŋidit ášši rahpama jos áššejođiheaddji lea  oanehis áiggi eret.   Doaibma áššejođiheaddjin galgá biddjojuvvot lávdegottiid lahtuide vuoru mielde. ¶
e)   Mearrádusa das gii lea válljejuvvon áššejođiheaddjin ja suoivvanáššejođiheaddjin galgá sáddejuvvot dalán  lávdegotti lahtuide ja dievasčoahkkinjođiheaddjái. Dievasčoahkkinjođiheaddji fuolaha mearrádusa  Sámedikki áirasiidda ja Sámedikki neahttasiidduide. ¶
Bajábeali e) šaddá ođđa d): ¶
d)   Mearrádusa das gii lea válljejuvvon áššejođiheaddjin ja suoivvaáššejođiheaddjin galgá  sáddejuvvot dalán lávdegotti lahtuide ja dievasčoahkkinjođiheaddjái.  Dievasčoahkkinjođiheaddji fuolaha mearrádusa Sámedikki áirasiidda ja Sámedikki  neahttasiidduide. ¶
f)   Lávdegoddejođiheaddji jođiha lávdegotti čoahkkimiid. Go lávdegoddejođiheaddji ii leat sajis, váldá  nubbinjođiheaddji badjelasas jođiheaddji bargguid. Jos sihke jođiheaddji ja nubbinjođiheaddji leaba eret, de  vállje lávdegoddi sadjásašjođiheaddji. Lávdegoddi sáhttá doallá čoahkkimiid go unnimusat golbma  viđádasoassi miellahtuin leat sajis, ja lávdegoddemearrádus lea fámus go unnimusat golbma viđádasoassi  miellahtuin leat sajis go mearrádus dahkkojuvvo, gč. čoahkkinortnega § 22. ¶
Bajábeali f) šaddá ođđa e) ja rievdaduvvo dánin: ¶
e)   Lávdegoddejođiheaddji jođiha lávdegotti čoahkkimiid. Go lávdegoddejođiheaddji ii leat sajis,  valdá nubbinjođiheaddji badjelasas jođiheaddji bargguid. Jos sihke jođiheaddji ja  nubbinjođiheaddji leaba eret, de vállje lávdegoddi sadjásašjođiheaddji. Lávdegoddi sáhttá  doalla čoahkkimiid go unnimusat bealli miellahtuin leat sajis. Lávdegoddemearrádus lea fámus  go unnimusat bealli miellahtuin leat sajis go mearrádus dahkkojuvvo, gč. čoahkkinortnega §  13. Mearkkašumiid ja evttohusaid mat ovddiduvvojit lávdegottis eai jienastuvvo. ¶
3a)  Sámedikki fágalávdegottit sáhttet buktit árvalusaid dušše áššiin maid čoahkkinjođihangoddi lea sádden  gieđahallamii. ¶
Bajábeali 3 a) šaddá ođđa 1 f) ja rievdaduvvo dánin: ¶
f)   Lávdegottit eai sáhte buktit árvalusaid earágo áššiin maid dievasčoahkkinjođihangoddi lea  sádden gieđahallamii. Lávdegottit eai sáhte maid buktit cealkámušaid áššiin mat eai leat  sáddejuvvon lávdegoddái gieđahallamii. ¶
g)   Áššiid evttohusat ja mearkkašumit maid lávdegoddi lea meannudeamen, galget ovddiduvvot čálalaččat ja  sáddejuvvot elektrovnnalaččat lávdegoddečálliide. Go ášši álggahuvvo, de galgá biddjojuvvot maŋimuš  áigemearri evttohusaid ja mearkkašumiid buktimii. ¶
Bajábeali g) rievdaduvvo dánin: ¶
g)   Áššiid evttohusat ja mearkkašumit maid lávdegoddi lea meannudeamen, galget ovddiduvvot  čálalaččat ja sáddejuvvot elektrovnnalaččat lávdegoddečálliide. Buktojuvvon mearkkašumiid ja  evttohusaid njulgen galgá ovddiduvvot čálalaččat. Go ášši álggahuvvo, de galgá biddjojuvvot  maŋimuš áigemearri evttohusaid ja mearkkašumiid buktimii. ¶
h)   Lea lávdegoddejođiheaddji ovddasvástádus fuolahit ahte lávdegoddečoahkkimiin čállojuvvo čoahkkingirji ja  ahte buot áššebáhpirat maid lávdegoddi gieđahallá registrerejuvvojit. Árvalussii lassin galgá čoahkkingirjjis  čuožžut guđe beivviid ja galle áiggi čoahkkin dollojuvvo – goas álgá ja goas loahpahuvvo, geat leat mielde  čoahkkimis ja vejolaš guhkit dahje oanehit áiggi virgelobit. Lea áššejođiheaddji ovddasvástádus fuolahit ahte  lávdegoddeárvalus lea nugo lávdegoddi lea mearridan áššis, gč. muđui 2 b ja 2 c vulobealde. ¶
i)   Áššejođiheaddjit čilgejit lávdegoddái áššiid maid lea ožžon gieđahallat ja geahččalit háhkat  dieđuid ja iskat áššiid maid lávdegoddi dáhttu. ¶
j)   Lea lávdegoddejođiheaddji ovddasvástádus ahte áššit ovdánit ja ahte árvalus gárvána áigemeari sisa.  Čoahkkinjođihangoddi sáhttá guhkidit lávdegotti áigemeari buktit árvalusa dahje sirdit ášši eará lávdegoddái  gieđahallamii. Čoahkkinjođihangoddi sáhttá maid mearridit ahte ášši galgá vuos gieđahallojuvvot ovtta  lávdegottis ja ahte dán lávdegotti evttohus galgá sáddejuvvot muhtun eará lávdegoddái gulaskuddamii ovdal go  árvalus buktojuvvo. ¶
Bajábeali j) rievdaduvvo dánin: ¶
j)   Lea lávdegoddejođiheaddji ovddasvástádus ahte áššit ovdánit ja ahte árvalus gárvána  áigemeari sisa. Dievasčoahkkinjođihangoddi sáhttá guhkidit lávdegotti áigemeari buktit  árvalusa dahje sirdit ášši eará lávdegoddái gieđahallamii. Dievasčoahkkinjođihangoddi sáhttá  maid mearridit ahte ášši galgá vuos gieđahallojuvvot ovtta lávdegottis ja ahte dán lávdegotti ¶
evttohus galgá sáddejuvvot muhtun eará lávdegoddái gulaskuddamii ovdal go árvalus  buktojuvvo. ¶
k)   Go lávdegoddi dáhttu dieđuid/dokumentašuvnna áššis maid čoahkkinjođihangoddi lea sádden gieđahallamii,  galgá lávdegoddi divvut čálalaš gažaldagaid dasa gii lea buktán árvalusevttohusa áššis – sámediggeráđđi dahje  čoahkkinjođihangoddi. Lávdegoddejođiheaddji ja áššejođiheaddji galgaba čállit gažaldagaid vuollái.  sámediggeráđi, vejolaččat čoahkkinjođihangotti, vástádusat galget doaimmahuvvot lávdegoddái nu jođánit go  vejolaš juogo čálalaš hámis dahje njálmmálaččat. ¶
Bajábeali k) rievdaduvvo dánin: ¶
k)   Go lávdegoddi dáhttu dieđuid/dokumentašuvnna áššis maid dievasčoahkkinjođihangoddi lea  sádden gieđahallamii, galgá lávdegoddi divvut čálalaš gažaldagaid dasa gii lea buktán  árvalusevttohusa áššis – sámediggeráđđi dahje dievasčoahkkinjođihangoddi. Lávdegodde jođiheaddji ja áššejođiheaddji galgaba čállit gažaldagaid vuollái. Sámediggeráđi, vejolaččat  dievasčoahkkinjođihangotti, vástádusat galget doaimmahuvvot lávdegoddái nu jođánit go  vejolaš juogo čálalaš hámis dahje njálmmálaččat. ¶
l)   Áššiid meannudettiin galgá lávdegottis leat vejolaš geavahit daid áššebáhpiriid mat leat sihke sáme- ja  dárogillii, gč. sámelága giellanjuolggadusaid. ¶
Bajábeali l) rievdaduvvo dánin: ¶
l)   Dokumeanttat maid lávdegoddi gieđahallá galget nu guhkás go vejolaš leat sihke sámegillii ja  dárogillii. ¶
2. Lávdegoddeárvalus – hápmi ja ovddideapmi ¶
a)   Lávdegotti árvalus galgá váldoáššis addojuvvot čoahkkinjođihangoddái dalán maŋŋá   lávdegoddečoahkkima,  muhto maŋimuštá 40 diimmu ovdal og ášši galgá meannuduvvot dievasčoahkkimis. Dasto galgá árvalus  buktojuvvot áirasiidda maŋimuštá 36 diimmu ovdal go ášši galgá meannuduvvot dievasčoahkkimis. ¶
Bajábeali a) rievdaduvvo dánin: ¶
a)   Lávdegotti árvalus galgá váldoáššis addojuvvot dievasčoahkkinjođihangoddái dalán maŋŋá    lávdegoddečoahkkima, muhto maŋimuštá 40 diimmu ovdal og ášši galgá meannuduvvot  dievasčoahkkimis. Dasto galgá árvalus buktojuvvot áirasiidda maŋimuštá 36 diimmu ovdal go  ášši galgá meannuduvvot dievasčoahkkimis. ¶
b)   Lávdegottit galget buktit čálalaš árvalusaid. Árvalusat galget leat nu oanehaččat go vejolaš ja  dain ii galgga geardut čállosiid maidda seamma bures sáhttá čujuhit. Lávdegoddeárvalusat  galget hábmejuvvot nu ahte iešguđet lávdegoddelahtut besset buktit oainnuset buoremus lági  mielde. ¶
c)   Lávdegoddeárvalusas galgá sámediggeráđi, vejolaččat čoahkkinjođihangotti, árvalusevttohus álo leat vuođđun  ja árvalusas sáhttet leat okta dahje eanet mearkkašumit ja okta dahje eanet vuoste-, rievdadus- dahje  lassievttohusat. Árvalusas galgá oidnot čielgasit geat dorjot iešguđet mearkkašumiid ja evttohusaid.  Evttohusaide mat gieđahallojuvvojit ja hábmejuvvojit árvalusas galgá biddjojuvvot nummir ja dat galget  čuožžut sierra sajis maŋábealde mearkkašumiid. Sin lohku, geat dorjot iešguđet mearkkašumiid ja  evttohusaid, mearrida guđe vuoru mielde dat čállojuvvojit, nu ahte dat geain lea stuorámus doarjja čužžot  vuosttažin. ¶
Bajábeali c) rievdaduvvo dánin: ¶
c)   Lávdegoddeárvalusas galgá sámediggeráđi, vejolaččat dievasčoahkkinjođihangotti,  árvalusevttohus álo leat vuođđun. Árvalusas sáhttet leat mearkkašumit ja rievdadus- dahje  lassievttohusat gos čanastat sámediggeráđi, vejolaččat dievasčoahkkinjođihangotti evttohussii  oidno čielgasit, dahje vuosteevttohus mii sámediggeráđi, vejolaččat  dievasčoahkkinjođihangotti evttohusa sadjái. Sámediggeráđi jahkásaš bušeahttaevttohusa  gieđahallamis sáhttá ovddidit molssaevttolaš bušeahta, gos molssaevttolaš bušeahtas leat  mielde sámediggeráđi evttohusa oasit.   Árvalusas galgá oidnot čielgasit geat dorjot iešguđet mearkkašumiid ja evttohusaid.   Evttohusaide mat gieđahallojuvvojit ja hábmejuvvojit árvalusas galgá biddjojuvvot nummir ja  dat galget čuožžut sierra sajis maŋábealde mearkkašumiid. Sin lohku, geat dorjot iešguđet  mearkkašumiid ja evttohusaid, mearrida guđe vuoru mielde dat čállojuvvojit, nu ahte dat geain  lea stuorámus doarjja čužžot vuosttažin. ¶
d)   Lávdegottit galget meroštallat áigedárbbu dievasčoahkkimis dain áššiin maid gieđahallet. Áššejođiheaddjit  ráhkadit čállosa čoahkkinjođihangoddái gos árvalit áigegeavaheami dievasčoahkkimis ja čilgejit geat ovddidit  iešguđet frákšuvnnaid oainnuid. Čoahkkinjođihangoddi mearrida áššejođiheddjiid evttohusaid vuođul man  ullu áigi biddjojuvvo áššiide dievasčoahkkimis. ¶
Bajábeali d) sihkkojuvvo. ¶
e)   Go ášši mii lea gieđahallojuvvon lávdegottis ovddiduvvo dievasčoahkkimii, de čilge vuos áššejođiheaddji ášši  mii gieđahallojuvvo, áššemeannudeami lávdegottis ja dan oainnu maid ieš doarju. Evttohusaid ovddideaddjit  čalmmustit ja ovddidit formálalaččat vejolaš eará oainnuid áššái. ¶
Bajábeali e) šaddá ođđa d) ja rievdaduvvo dánin: ¶
d)   Go ášši mii lea gieđahallojuvvon lávdegottis ovddiduvvo dievasčoahkkimii, de čilge vuos  áššejođiheaddji ášši mii gieđahallojuvvo, muitala mo áššemeannudeapmi lei lávdegottis ja  ovddida dan oainnu maid ieš doarju. Evttohusaid ja mearkkašumiid ovddideaddjit čalmmustit  ja ovddidit formálalaččat eará vejolaš oainnuid áššái. ¶
3. Eará bealit ¶
a)   Sámedikki fágalávdegottit sáhttet buktit árvalusaid dušše áššiin maid čoahkkinjođihangoddi lea sádden  gieđahallamii. ¶
Bajábeali a) sirdojuvvo ja šaddá 1f). ¶
b)   Lávdegottit sáhttet doallat gulaskuddamiid. Gulaskuddamin oaivvilduvvo čoahkkin gos lávdegotti ožžot  čilgehusaid olbmuin dahje joavkkuin mat ieža leat dáhtton deaivat lávdegotti dahje maid lávdegoddi lea  bovden čoahkkimii. Lávdegoddejođiheaddji mearrida ovttas nubbinjođiheddjiin ja áššejođiheddjiin galgá go  gulaskuddan dollojuvvot ja geaid dohko galgá vejolaččat bovdet.   Lávdegottiid gulaskuddamat leat rahpasat nu guhká go lávdegottit eai leat eará mearridan. ¶
Bajábeali b) šaddá ođđa a): ¶
a)   Lávdegottit sáhttet doallat gulaskuddamiid. Gulaskuddamin oaivvilduvvo čoahkkin gos  lávdegotti ožžot čilgehusaid olbmuin dahje joavkkuin mat ieža leat dáhtton deaivat lávdegotti  dahje maid lávdegoddi lea bovden čoahkkimii. Lávdegoddejođiheaddji mearrida ovttas  nubbinjođiheddjiin ja áššejođiheddjiin galgá go gulaskuddan dollojuvvot ja geaid dohko galgá  vejolaččat bovdet.   Lávdegottiid gulaskuddamat leat rahpasat nu guhká go lávdegottit eai leat eará mearridan. ¶
c)   Lávdegottit sáhttet ohcat čoahkkinjođihangottis oažžut máksojuvvot goluid ovdamearkka dihte  dutkanmátkkiide áššiin maid lávdegottit gieđahallet dahje gulaskuddamiidda maid lávdegottit háliidit doallat  olggobealde dábálaš lávdegoddečoahkkimiid. ¶
Bajábeali c) šaddá ođđa b) ja rievdaduvvo dánin: ¶
b)   Lávdegottit sáhttet vuolgit mátkái dahje dutkanmátkái oahpásmuvvan dihte áššiide maid  lávdegoddi gieđahallá. Dievasčoahkkinjođihangoddi galgá dohkkehit mátkkiid, ja lea lávdegotti  jođiheaddji ovddasvástádus plánet ja čađahit mátkki.   Lávdegottit sáhttet maid searvat čoahkkimiidda/semináraide/konferánssaide oahpásmuvvan  dihte áššiide maiguin lávdegoddi bargá. Lávdegotti jođiheaddji mearrida geat lávdegotti  lahtuin sáhttet searvat.   Lávdegottiid mátkkit ja searvan čoahkkimiidda/semináraide/konferánssaide galgá  dáhpáhuvvat bušeahttarámma siskkobealde mii lávdegoddái lea biddjojuvvon.   Áirasiid geatnegasvuohta ovddastit gusto maid lávdegoddemátkkiin. ¶
d)   Dábálaš lávdegoddečoahkkimat leat váldonjuolggadussan gitta. Lávdegottit sáhttet dattetge mearridit nuppi  láhkái go nu háliidit, gč. čoahkkinortnega § 23. ¶
Bajábeali d) šaddá ođđa c) ja rievdaduvvo dánin: ¶
c)   Dábálaš lávdegoddečoahkkimat leat váldonjuolggadussan rahpasat. Lávdegottit sáhttet  dattetge mearridit giddet čoahkkima go nu háliidit, gč. čoahkkinortnega § 13. ¶
4. Oktavuohta mediain ja almmolašvuođain ¶
a)   Ovttaskas lávdegoddelahtus lea friijavuohta bealuštit politihkas oppalaš ja prinsihpalaš vuođu alde ja maid  vuosttildit eará áirasiid ja bellodagaid oppalaš ja prinsihpalaš vuođu alde. Dattetge ii berre guorahallamiid ja  oaivillonohallamiid lávdegottiin geavahit áššin medias. Lávdegoddelahtut berrejit fuolahit dan ahte  guorahallamat lávdegottiin šaddet ávkkálaččat, almmá dan ahte gáržžidit ovttage vuoigatvuođa ovddidit  oainnus almmolašvuođas. ¶
Bajábeali a) rievdaduvvo dánin: ¶
a)   Ovttaskas lávdegoddelahtus lea friijavuohta bealuštit politihkas oppalaš ja prinsihpalaš vuođu  alde ja maid vuosttildit eará áirasiid ja bellodagaid oainnuid ja politihka. Dattetge ii berre  guorahallamiid ja oaivillonohallamiid lávdegottiin geavahit áššin medias. Lávdegoddelahtut  berrejit fuolahit dan ahte guorahallamat lávdegottiin šaddet buorit ja rahpasat, almmá dan ahte  gáržžidit ovttage vuoigatvuođa ovddidit oainnus almmolašvuođas. ¶
b)   Lávdegottit ásahit konsensusa das mo muđui háliidit bargat media ektui. ¶
Bajásšaddan-, fuolahus- ja oahppolávdegotti árvalus ¶
Álgu ¶
Sámedikki dievasčoahkkin mearridii miessemánus 2006 sierra njuolggadusaid fágalávdegottiid bargui. Lávdegoddi lea meannudan dievasčoahkkinjođihangotti evttohusa ođasmahttit dáid njuolggadusaid. ¶
Mearkkašumit ¶
Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild ja Miriam Paulsen, Norgga Sámiid Riikkasearvvi jaSámeálbmot bellodaga (NSR/SáB) lahtu Trond Are Anti, Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are Gaski ja Anne Helene Saari, Árja lahttu Ingrid Sandberg, Åarjel-Saemiej Gielh (ÅaSG) lahttu Ida Marie Bransfjell, Johttisápmelaččaid listtu (JsL) lahttu Anders Somby jr. ja Ovddádusbellodaga (Frp) lahttu Hans Eriksen ovddidit čuovvovaš mearkkašumi: ¶
Lávdegoddi mihtte maiddái ahte sámediggeáirasiid áittardanovddasvástádus gusto maiddái lávdegoddemátkkiide. Dat mearkkaša ahte várreáirras galgá gohččojuvvot go áirras lea eret. ¶
Evttohusat ¶
Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild ja Miriam Paulsen, Norgga Sámiid Riikkasearvvi ja Sámeálbmot bellodaga (NSR/SáB) lahtu Trond Are Anti, Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are Gaski ja Anne Helene Saari, Árja lahttu Ingrid Sandberg, Åarjel-Saemiej Gielh (ÅaSG) lahttu Ida Marie Bransfjell, ovddidit čuovvovaš evttohusa: ¶
Evttohus 1 ¶
Rievdadus 1k) Maŋimus cealkka sihkkojuvvo ja golbma cealkaga bohtet sadjái. Ođđa teaksta šaddá de ná (rievdadusat vinju bustávaiguin): Go lávdegoddi dáhttu dieđuid/dokumentašuvnna áššis maid dievasčoahkkinjođihangoddi lea sádden gieđahallamii, galgá lávdegoddi divvut čálalaš gažaldagaid dasa gii lea buktán árvalusevttohusa áššis - sámediggeráđđi dahje dievasčoahkkinjođihangoddi. Lávdegoddejođiheaddji ja áššejođiheaddji galgaba čállit gažaldagaid vuollái. Sámediggeráđi vástádusat, vejolaččat dievasčoahkkinjođihangotti, galget doaimmahuvvot nu ¶
johtilit go vejolaš. Go áirras lea ovddidan čálalaš gažaldaga, de galgá sámediggeráđđi/dievasčoahkkinjođihangoddi vástidit čálalaččat. Sámediggeráđđi/dievasčoahkkinjođihangoddi galgá vástidit gažaldagaide lávdegottečoahkkimis vai sáhttá vástidit vejolaš čuovvolangažaldagaide. ¶
Bargiidbellodaga (BB) sámediggejoavkku lahtut Arild Pettersen Inga, Mariann Wollmann Magga, Jørn Are Gaski ja Anne Helene Saari, Árja lahttu Ingrid Sandberg, Åarjel-Saemiej Gielh (ÅaSG) lahttu Ida Marie Bransfjell, ovddidit čuovvovaš evttohusa: ¶
Evttohus 2 ¶
Rievdadus čuoggás 1 l) ¶
Dokumeanttat maid lávdegoddi gieđahallá galget nu guhkás go vejolaš ja dárbbu mielde leat sihke lulli-, julev- ja davvisámegillii ja dárogillii. ¶
Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild ja Miriam Paulsen, Norgga Sámiid Riikkasearvvi ja Sámeálbmot bellodaga (NSR/SáB) lahtu Trond Are Anti, ovddidit čuovvovaš evttohusa: ¶
Evttohus 3 ¶
Rievdadus 1l) sihkkut «nu guhkás go vejolaš » Ođđa teaksta šaddá de ná: Dokumeanttat maid lávdegoddi gieđahallá galget leat sihke sámegillii ja dárogillii. ¶
Ovddádusbellodaga lahttu (Frp) Hans Eriksen, ovddidii čuovvovaš evttohusa: ¶
Evttohus 4 ¶
Sámediggi doarju dievasčoahkkinjođihangotti evttohusa earret 4. čuoggá nuppi cealkaga, mii berre sihkkojuvvot: "Dattetge ii berre guorahallamiid ja oaivillonohallamiid lávdegottiin geavahit áššin medias." ¶
Lávdegotti ráva ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: ¶
Čoahkkingirjji čállit: Roy Amundsen  308 siidu 317 siiddus ¶
Sámediggi doarju muđui dievasčoahkkinjođihangotti árvalusevttohusa. ¶
III  Jienasteapmi ¶
39 áirasis ledje 36 čoahkis. Jienasteapmi dahkkojuvvui čuovvovaš vuogi mielde: ¶
 Evttohus 1 mearriduvvui 33 jienain 3 jiena vuostá. ¶
 Evttohus 3 hilgojuvvui 20 jienain. 16 jienasteigga beali. ¶
 Evttohus 2 mearriduvvui 33 jienain 3 jiena vuostá. ¶
 Evttohus 4, hilgojuvvui 33 jienain. 3 jienasteigga beali ¶
 Bajásšaddan- ja oahppolávdegotti evttohus mearriduvvui ovttajienalaččat. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Kirsti Guvsám, áššejođiheaddji Marie Therese Nordsletta Aslaksen   2  Mariann Wollmann Magga    3  Hans Eriksen Kirsti Guvsám   Mariann Wollmann Magga  Hans Eriksen    4  Silje Karine Muotka Mariann Wollmann Magga  Silje Karine Muotka    5  Gunn-Britt Retter    6  Anders Somby jr. Silje Karine Muotka   Mariann Wollmann Magga   Anne Helene Moeng Saari  Anders Somby jr.    7  Aud Marthinsen Kirsti Guvsám   Geir Tommy Pedersen   Aud Marthinsen    8  Mathis Nilsen Eira Mariann Wollmann Magga  Mathis Nilsen Eira   Kirsti Guvsám, áššejođiheaddji    9  Jørn Are Gaski, Čoahkkinortnegii ¶
VI  Sámedikki mearrádus ¶
Sámediggi mearrida čuovvovaš rievdadusaid Sámedikki fágalávdegottiid bargonjuolggadusain: ¶
(otná njuolggadusat leat čállojuvvon kursiiva čállosiin, go fas ovttohuvvon ođđa njuolggadusat leat čállojuvvon dábálaš čállosiin) ¶
1. Lávdegottiid organiseren ja bargu ¶
a)   Vuosttas gearddi go lávdegottit čoahkkanit, lávdegottit válljejit jođiheaddji ja nubbinjođiheaddji jus  dievasčoahkkin ii leat juo válljen. Válga guoská olles válgaáigodahkii.   Lávdegottiid válljema dáfus, gč. čoahkkinortnega § 22. ¶
Bajábeali a) sihkkojuvvo. ¶
Čoahkkingirjji čállit: Roy Amundsen  309 siidu 317 siiddus ¶
b)   Lávdegottiid lahtuin lea seamma geatnegasvuohta boahtit lávdegoddečoahkkimiidda go dievasčoahkkimii.  Galgá čoahkkinjođihangottis ohcat virgelobi lávdegoddečoahkkimiidda, gč. čoahkkinortnega § 17 c.  Dievasčoahkkinjođiheaddji fuolaha ahte juolluduvvon virgelobit dieđihuvvojit lávdegoddejođiheddjiide.  Gohččojuvvon várrelahttu vuolgá miellahttun dan lávdegoddái gos fásta áirras lea miellahttun. ¶
Bajábeali b) šaddá ođđa a) ja rievdaduvvo dánin: ¶
a)   Lávdegottiid lahtuin lea seamma geatnegasvuohta boahtit lávdegoddečoahkkimiidda go  dievasčoahkkimii. Galgá dievasčoahkkinjođihangottis ohcat virgelobi lávdegodde čoahkkimiidda, gč. čoahkkinortnega § 8 d). Dievasčoahkkinjođiheaddji fuolaha ahte  juolluduvvon virgelobit dieđihuvvojit lávdegoddejođiheddjiide. Gohččojuvvon várrelahttu  vuolgá miellahttun dan lávdegoddái gos fásta áirras lea miellahttun. ¶
c)   Čoahkkinjođihangoddi gohčču buot Sámedikki áirasiid oktasaš lávdegoddečoahkkimiidda ja ráhkada  áigeplána čoahkkimiidda. Čoahkkimat dollojuvvojit ovdal dievasčoahkkimiid ja biddjojuvvojit jus fal heive  nubbin maŋimuš vahkkui ovdal dievasčoahkkima. ¶
Bajábeali c) šaddá ođđa b) ja rievdaduvvo dánin: ¶
b)   Dievasčoahkkinjođihangoddi gohčču buot Sámedikki áirasiid oktasaš lávdegodde čoahkkimiidda ja ráhkada áigeplána čoahkkimiidda. Čoahkkimat dollojuvvojit ovdal  dievasčoahkkimiid. ¶
d)   Lávdegotti jođiheaddji gohčču lávdegotti telefončoahkkimii válljet áššejođiheddjiid ja suoivvanáššejođiheddjiid.  Lávdegottit sáhttet delegeret válljema lávdegoddejođiheaddjái gii ovttas nubbinjođiheddjiin mearrida dán.  Stuorra áššiin sáhttá válljet eanet go ovtta áššejođiheaddji. Jus válljejuvvon áššejođiheaddji ii leat mielde ášši  rahpamis, osiin dan meannudeamis dahje ii leat oppage mielde ášši meannudeamis, válljejuvvo ođđa  áššejođiheaddji. Lávdegotti jođiheaddji sáhttá maŋidit ášši rahpama jos áššejođiheaddji lea oanehis áiggi eret.   Sámediggeráđi lahtuide ii sáhte bidjat áššejođiheaddjibarggu.   Doaibma áššejođiheaddjin galgá biddjojuvvot lávdegottiid lahtuide vuoru mielde. ¶
Bajábeali d) šaddá ođđa c) ja rievdaduvvo dánin: ¶
c)  Lávdegotti jođiheaddji gohčču lávdegotti telefončoahkkimii válljet áššejođiheddjiid ja  suoivvaáššejođiheddjiid. Lávdegottit sáhttet delegeret válljema lávdegoddejođiheaddjái gii  ovttas nubbinjođiheddjiin mearrida dán. Stuorra áššiin sáhttá válljet eanet go ovtta  áššejođiheaddji. Jus válljejuvvon áššejođiheaddji ii leat mielde ášši rahpamis, osiin dan  meannudeamis dahje ii leat oppage mielde ášši meannudeamis, válljejuvvo ođđa  áššejođiheaddji. Lávdegotti jođiheaddji sáhttá maŋidit ášši rahpama jos áššejođiheaddji lea  oanehis áiggi eret.   Doaibma áššejođiheaddjin galgá biddjojuvvot lávdegottiid lahtuide vuoru mielde. ¶
e)   Mearrádusa das gii lea válljejuvvon áššejođiheaddjin ja suoivvanáššejođiheaddjin galgá sáddejuvvot dalán  lávdegotti lahtuide ja dievasčoahkkinjođiheaddjái. Dievasčoahkkinjođiheaddji fuolaha mearrádusa  Sámedikki áirasiidda ja Sámedikki neahttasiidduide. ¶
Bajábeali e) šaddá ođđa d): ¶
d)   Mearrádusa das gii lea válljejuvvon áššejođiheaddjin ja suoivvaáššejođiheaddjin galgá  sáddejuvvot dalán lávdegotti lahtuide ja dievasčoahkkinjođiheaddjái.  Dievasčoahkkinjođiheaddji fuolaha mearrádusa Sámedikki áirasiidda ja Sámedikki  neahttasiidduide. ¶
f)   Lávdegoddejođiheaddji jođiha lávdegotti čoahkkimiid. Go lávdegoddejođiheaddji ii leat sajis, váldá  nubbinjođiheaddji badjelasas jođiheaddji bargguid. Jos sihke jođiheaddji ja nubbinjođiheaddji leaba eret, de  vállje lávdegoddi sadjásašjođiheaddji. Lávdegoddi sáhttá doallá čoahkkimiid go unnimusat golbma  viđádasoassi miellahtuin leat sajis, ja lávdegoddemearrádus lea fámus go unnimusat golbma viđádasoassi  miellahtuin leat sajis go mearrádus dahkkojuvvo, gč. čoahkkinortnega § 22. ¶
Bajábeali f) šaddá ođđa e) ja rievdaduvvo dánin: ¶
e)   Lávdegoddejođiheaddji jođiha lávdegotti čoahkkimiid. Go lávdegoddejođiheaddji ii leat sajis,  valdá nubbinjođiheaddji badjelasas jođiheaddji bargguid. Jos sihke jođiheaddji ja  nubbinjođiheaddji leaba eret, de vállje lávdegoddi sadjásašjođiheaddji. Lávdegoddi sáhttá  doalla čoahkkimiid go unnimusat bealli miellahtuin leat sajis. Lávdegoddemearrádus lea fámus  go unnimusat bealli miellahtuin leat sajis go mearrádus dahkkojuvvo, gč. čoahkkinortnega §  13. Mearkkašumiid ja evttohusaid mat ovddiduvvojit lávdegottis eai jienastuvvo. ¶
3a)  Sámedikki fágalávdegottit sáhttet buktit árvalusaid dušše áššiin maid čoahkkinjođihangoddi lea  sádden  gieđahallamii. ¶
Bajábeali 3 a) šaddá ođđa 1 f) ja rievdaduvvo dánin: ¶
f)   Lávdegottit eai sáhte buktit árvalusaid earágo áššiin maid dievasčoahkkinjođihangoddi lea  sádden gieđahallamii. Lávdegottit eai sáhte maid buktit cealkámušaid áššiin mat eai leat  sáddejuvvon lávdegoddái gieđahallamii. ¶
g)   Áššiid evttohusat ja mearkkašumit maid lávdegoddi lea meannudeamen, galget ovddiduvvot čálalaččat ja  sáddejuvvot elektrovnnalaččat lávdegoddečálliide. Go ášši álggahuvvo, de galgá biddjojuvvot maŋimuš  áigemearri evttohusaid ja mearkkašumiid buktimii. ¶
Bajábeali g) rievdaduvvo dánin: ¶
g)   Áššiid evttohusat ja mearkkašumit maid lávdegoddi lea meannudeamen, galget ovddiduvvot  čálalaččat ja sáddejuvvot elektrovnnalaččat lávdegoddečálliide. Buktojuvvon mearkkašumiid ja  evttohusaid njulgen galgá ovddiduvvot čálalaččat. Go ášši álggahuvvo, de galgá biddjojuvvot  maŋimuš áigemearri evttohusaid ja mearkkašumiid buktimii. ¶
h)   Lea lávdegoddejođiheaddji ovddasvástádus fuolahit ahte lávdegoddečoahkkimiin čállojuvvo čoahkkingirji ja  ahte buot áššebáhpirat maid lávdegoddi gieđahallá registrerejuvvojit. Árvalussii lassin galgá čoahkkingirjjis  čuožžut guđe beivviid ja galle áiggi čoahkkin dollojuvvo – goas álgá ja goas loahpahuvvo, geat leat mielde  čoahkkimis ja vejolaš guhkit dahje oanehit áiggi virgelobit. Lea áššejođiheaddji ovddasvástádus fuolahit ahte  lávdegoddeárvalus lea nugo lávdegoddi lea mearridan áššis, gč. muđui 2 b ja 2 c vulobealde. ¶
i)   Áššejođiheaddjit čilgejit lávdegoddái áššiid maid lea ožžon gieđahallat ja geahččalit háhkat  dieđuid ja iskat áššiid maid lávdegoddi dáhttu. ¶
j)   Lea lávdegoddejođiheaddji ovddasvástádus ahte áššit ovdánit ja ahte árvalus gárvána áigemeari sisa.  Čoahkkinjođihangoddi sáhttá guhkidit lávdegotti áigemeari buktit árvalusa dahje sirdit ášši eará lávdegoddái  gieđahallamii. Čoahkkinjođihangoddi sáhttá maid mearridit ahte ášši galgá vuos gieđahallojuvvot ovtta  lávdegottis ja ahte dán lávdegotti evttohus galgá sáddejuvvot muhtun eará lávdegoddái gulaskuddamii ovdal go  árvalus buktojuvvo. ¶
Bajábeali j) rievdaduvvo dánin: ¶
j)   Lea lávdegoddejođiheaddji ovddasvástádus ahte áššit ovdánit ja ahte árvalus gárvána  áigemeari sisa. Dievasčoahkkinjođihangoddi sáhttá guhkidit lávdegotti áigemeari buktit  árvalusa dahje sirdit ášši eará lávdegoddái gieđahallamii. Dievasčoahkkinjođihangoddi sáhttá  maid mearridit ahte ášši galgá vuos gieđahallojuvvot ovtta lávdegottis ja ahte dán lávdegotti  evttohus galgá sáddejuvvot muhtun eará lávdegoddái gulaskuddamii ovdal go árvalus  buktojuvvo. ¶
k)   Go lávdegoddi dáhttu dieđuid/dokumentašuvnna áššis maid čoahkkinjođihangoddi lea sádden gieđahallamii,  galgá lávdegoddi divvut čálalaš gažaldagaid dasa gii lea buktán árvalusevttohusa áššis – sámediggeráđđi dahje  čoahkkinjođihangoddi. Lávdegoddejođiheaddji ja áššejođiheaddji galgaba čállit gažaldagaid vuollái.  sámediggeráđi, vejolaččat čoahkkinjođihangotti, vástádusat galget doaimmahuvvot lávdegoddái nu jođánit go  vejolaš juogo čálalaš hámis dahje njálmmálaččat. ¶
Bajábeali k) rievdaduvvo dánin: ¶
k)   Go lávdegoddi dáhttu dieđuid/dokumentašuvnna áššis maid dievasčoahkkinjođihangoddi lea  sádden gieđahallamii, galgá lávdegoddi divvut čálalaš gažaldagaid dasa gii lea buktán  árvalusevttohusa áššis – sámediggeráđđi dahje dievasčoahkkinjođihangoddi. Lávdegodde jođiheaddji ja áššejođiheaddji galgaba čállit gažaldagaid vuollái. Sámediggeráđi vástádusat,  vejolaččat dievasčoahkkinjođihangotti, galget doaimmahuvvot nu johtilit go vejolaš. Go áirras  lea ovddidan čálalaš gažaldaga, de galgá sámediggeráđđi/dievasčoahkkinjođihangoddi vástidit  čálalaččat. Sámediggeráđđi/dievasčoahkkinjođihangoddi galgá vástidit gažaldagaide  lávdegottečoahkkimis vai sáhttá vástidit vejolaš čuovvolangažaldagaide. ¶
l)   Áššiid meannudettiin galgá lávdegottis leat vejolaš geavahit daid áššebáhpiriid mat leat sihke sáme- ja  dárogillii, gč. sámelága giellanjuolggadusaid. ¶
Bajábeali l) rievdaduvvo dánin: ¶
l)   Dokumeanttat maid lávdegoddi gieđahallá galget nu guhkás go vejolaš ja dárbbu mielde leat  sihke lulli-, julev- ja davvisámegillii ja dárogillii. ¶
2. Lávdegoddeárvalus – hápmi ja ovddideapmi ¶
a)   Lávdegotti árvalus galgá váldoáššis addojuvvot čoahkkinjođihangoddái dalán maŋŋá   lávdegoddečoahkkima,  muhto maŋimuštá 40 diimmu ovdal og ášši galgá meannuduvvot dievasčoahkkimis. Dasto galgá árvalus  buktojuvvot áirasiidda maŋimuštá 36 diimmu ovdal go ášši galgá meannuduvvot dievasčoahkkimis. ¶
Bajábeali a) rievdaduvvo dánin: ¶
a)   Lávdegotti árvalus galgá váldoáššis addojuvvot dievasčoahkkinjođihangoddái dalán maŋŋá    lávdegoddečoahkkima, muhto maŋimuštá 40 diimmu ovdal og ášši galgá meannuduvvot  dievasčoahkkimis. Dasto galgá árvalus buktojuvvot áirasiidda maŋimuštá 36 diimmu ovdal go  ášši galgá meannuduvvot dievasčoahkkimis. ¶
b)   Lávdegottit galget buktit čálalaš árvalusaid. Árvalusat galget leat nu oanehaččat go vejolaš ja  dain ii galgga geardut čállosiid maidda seamma bures sáhttá čujuhit. Lávdegoddeárvalusat  galget hábmejuvvot nu ahte iešguđet lávdegoddelahtut besset buktit oainnuset buoremus lági  mielde. ¶
c)   Lávdegoddeárvalusas galgá sámediggeráđi, vejolaččat čoahkkinjođihangotti, árvalusevttohus álo leat vuođđun  ja árvalusas sáhttet leat okta dahje eanet mearkkašumit ja okta dahje eanet vuoste-, rievdadus- dahje  lassievttohusat. Árvalusas galgá oidnot čielgasit geat dorjot iešguđet mearkkašumiid ja evttohusaid.   Evttohusaide mat gieđahallojuvvojit ja hábmejuvvojit árvalusas galgá biddjojuvvot nummir ja dat galget  čuožžut sierra sajis maŋábealde mearkkašumiid. Sin lohku, geat dorjot iešguđet mearkkašumiid ja  evttohusaid, mearrida guđe vuoru mielde dat čállojuvvojit, nu ahte dat geain lea stuorámus doarjja čužžot  vuosttažin. ¶
Bajábeali c) rievdaduvvo dánin: ¶
c)   Lávdegoddeárvalusas galgá sámediggeráđi, vejolaččat dievasčoahkkinjođihangotti,  árvalusevttohus álo leat vuođđun. Árvalusas sáhttet leat mearkkašumit ja rievdadus- dahje  lassievttohusat gos čanastat sámediggeráđi, vejolaččat dievasčoahkkinjođihangotti evttohussii  oidno čielgasit, dahje vuosteevttohus mii sámediggeráđi, vejolaččat  dievasčoahkkinjođihangotti evttohusa sadjái. Sámediggeráđi jahkásaš bušeahttaevttohusa  gieđahallamis sáhttá ovddidit molssaevttolaš bušeahta, gos molssaevttolaš bušeahtas leat  mielde sámediggeráđi evttohusa oasit.   Árvalusas galgá oidnot čielgasit geat dorjot iešguđet mearkkašumiid ja evttohusaid.   Evttohusaide mat gieđahallojuvvojit ja hábmejuvvojit árvalusas galgá biddjojuvvot nummir ja  dat galget čuožžut sierra sajis maŋábealde mearkkašumiid. Sin lohku, geat dorjot iešguđet  mearkkašumiid ja evttohusaid, mearrida guđe vuoru mielde dat čállojuvvojit, nu ahte dat geain  lea stuorámus doarjja čužžot vuosttažin. ¶
d)   Lávdegottit galget meroštallat áigedárbbu dievasčoahkkimis dain áššiin maid gieđahallet. Áššejođiheaddjit  ráhkadit čállosa čoahkkinjođihangoddái gos árvalit áigegeavaheami dievasčoahkkimis ja čilgejit geat ovddidit  iešguđet frákšuvnnaid oainnuid. Čoahkkinjođihangoddi mearrida áššejođiheddjiid evttohusaid vuođul man  ullu áigi biddjojuvvo áššiide dievasčoahkkimis. ¶
Bajábeali d) sihkkojuvvo. ¶
e)   Go ášši mii lea gieđahallojuvvon lávdegottis ovddiduvvo dievasčoahkkimii, de čilge vuos áššejođiheaddji ášši  mii gieđahallojuvvo, áššemeannudeami lávdegottis ja dan oainnu maid ieš doarju. Evttohusaid ovddideaddjit  čalmmustit ja ovddidit formálalaččat vejolaš eará oainnuid áššái. ¶
Bajábeali e) šaddá ođđa d) ja rievdaduvvo dánin: ¶
d)   Go ášši mii lea gieđahallojuvvon lávdegottis ovddiduvvo dievasčoahkkimii, de čilge vuos  áššejođiheaddji ášši mii gieđahallojuvvo, muitala mo áššemeannudeapmi lei lávdegottis ja  ovddida dan oainnu maid ieš doarju. Evttohusaid ja mearkkašumiid ovddideaddjit čalmmustit  ja ovddidit formálalaččat eará vejolaš oainnuid áššái. ¶
3. Eará bealit ¶
a)   Sámedikki fágalávdegottit sáhttet buktit árvalusaid dušše áššiin maid čoahkkinjođihangoddi lea sádden  gieđahallamii. ¶
Bajábeali a) sirdojuvvo ja šaddá 1f). ¶
b)   Lávdegottit sáhttet doallat gulaskuddamiid. Gulaskuddamin oaivvilduvvo čoahkkin gos lávdegotti ožžot  čilgehusaid olbmuin dahje joavkkuin mat ieža leat dáhtton deaivat lávdegotti dahje maid lávdegoddi lea  bovden čoahkkimii. Lávdegoddejođiheaddji mearrida ovttas nubbinjođiheddjiin ja áššejođiheddjiin galgá go  gulaskuddan dollojuvvot ja geaid dohko galgá vejolaččat bovdet.   Lávdegottiid gulaskuddamat leat rahpasat nu guhká go lávdegottit eai leat eará mearridan. ¶
Bajábeali b) šaddá ođđa a): ¶
a)   Lávdegottit sáhttet doallat gulaskuddamiid. Gulaskuddamin oaivvilduvvo čoahkkin gos  lávdegotti ožžot čilgehusaid olbmuin dahje joavkkuin mat ieža leat dáhtton deaivat lávdegotti  dahje maid lávdegoddi lea bovden čoahkkimii. Lávdegoddejođiheaddji mearrida ovttas  nubbinjođiheddjiin ja áššejođiheddjiin galgá go gulaskuddan dollojuvvot ja geaid dohko galgá  vejolaččat bovdet.   Lávdegottiid gulaskuddamat leat rahpasat nu guhká go lávdegottit eai leat eará mearridan. ¶
c)   Lávdegottit sáhttet ohcat čoahkkinjođihangottis oažžut máksojuvvot goluid ovdamearkka dihte  dutkanmátkkiide áššiin maid lávdegottit gieđahallet dahje gulaskuddamiidda maid lávdegottit háliidit doallat  olggobealde dábálaš lávdegoddečoahkkimiid. ¶
Bajábeali c) šaddá ođđa b) ja rievdaduvvo dánin: ¶
b)   Lávdegottit sáhttet vuolgit mátkái dahje dutkanmátkái oahpásmuvvan dihte áššiide maid  lávdegoddi gieđahallá. Dievasčoahkkinjođihangoddi galgá dohkkehit mátkkiid, ja lea lávdegotti  jođiheaddji ovddasvástádus plánet ja čađahit mátkki.   Lávdegottit sáhttet maid searvat čoahkkimiidda/semináraide/konferánssaide oahpásmuvvan  dihte áššiide maiguin lávdegoddi bargá. Lávdegotti jođiheaddji mearrida geat lávdegotti  lahtuin sáhttet searvat.   Lávdegottiid mátkkit ja searvan čoahkkimiidda/semináraide/konferánssaide galgá  dáhpáhuvvat bušeahttarámma siskkobealde mii lávdegoddái lea biddjojuvvon.   Áirasiid geatnegasvuohta ovddastit gusto maid lávdegoddemátkkiin. ¶
d)   Dábálaš lávdegoddečoahkkimat leat váldonjuolggadussan gitta. Lávdegottit sáhttet dattetge mearridit nuppi  láhkái go nu háliidit, gč. čoahkkinortnega § 23. ¶
Bajábeali d) šaddá ođđa c) ja rievdaduvvo dánin: ¶
c)   Dábálaš lávdegoddečoahkkimat leat váldonjuolggadussan rahpasat. Lávdegottit sáhttet  dattetge mearridit giddet čoahkkima go nu háliidit, gč. čoahkkinortnega § 13. ¶
4. Oktavuohta mediain ja almmolašvuođain ¶
a)   Ovttaskas lávdegoddelahtus lea friijavuohta bealuštit politihkas oppalaš ja prinsihpalaš vuođu alde ja maid  vuosttildit eará áirasiid ja bellodagaid oppalaš ja prinsihpalaš vuođu alde. Dattetge ii berre guorahallamiid ja  oaivillonohallamiid lávdegottiin geavahit áššin medias. Lávdegoddelahtut berrejit fuolahit dan ahte  guorahallamat lávdegottiin šaddet ávkkálaččat, almmá dan ahte gáržžidit ovttage vuoigatvuođa ovddidit  oainnus almmolašvuođas. ¶
Bajábeali a) rievdaduvvo dánin: ¶
a)   Ovttaskas lávdegoddelahtus lea friijavuohta bealuštit politihkas oppalaš ja prinsihpalaš vuođu  alde ja maid vuosttildit eará áirasiid ja bellodagaid oainnuid ja politihka. Dattetge ii berre  guorahallamiid ja oaivillonohallamiid lávdegottiin geavahit áššin medias. Lávdegoddelahtut  berrejit fuolahit dan ahte guorahallamat lávdegottiin šaddet buorit ja rahpasat, almmá dan ahte  gáržžidit ovttage vuoigatvuođa ovddidit oainnus almmolašvuođas. ¶
b)   Lávdegottit ásahit konsensusa das mo muđui háliidit bargat media ektui. ¶
Ášši meannudeapmi loahpahuvvui 06.06.13 dii. 18.03. ¶
Ášši/Sak   DC  030/13 Ášši/Sak   VL 001/13 ¶
Ođđa lahtu válljen dievasčoahkkinjođihangoddái ja bearráigeahččanlávdegoddái ¶
Arkiivaáššenr.  11/1760 ¶
Meannudeamit ¶
Politihkalaš dássi Beaivi Áššenr. Válgalávdegoddi   Sámedikki dievasčoahkkin 3. – 7.06.13 DC 30/13 ¶
Ášši meannudeapmi álggahuvvui bearjadaga geassemánu 7. b.2013 dii. 10.40.. ¶
I  Mildosat ¶
Nr.  Beaivi    Geas/Geasa Namahus ¶
II  Evttohusat ja mearkkašumit ¶
Válgalávdegotti merrádusárvalus: ¶
Válgaáigodahkii 2009-2013 nammaduvvojit lahttun čuovvovaš olbmot: ¶
Dievasčoahkkinjođihangoddái: Ronny Wilhelmsen ¶
Bearráigeahččanlávdegoddái: Knut Inge Store ¶
III  Jienasteapmi ¶
39 áirasis ledje 29 čoahkis. Jienasteapmi dahkkojuvvui čuovvovaš vuogi mielde. ¶
 Válgalávdegotti árvalus mearriduvvui ovttajienalaččat. ¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus. ¶
V  Sáhkavuorrolistu ja replihkat ¶
Sáhkavuorru Replihkka   1  Hilde Anita Nyvoll, áššejođiheaddji ¶
VI  Sámedikki mearrádus ¶
Válgaáigodahkii 2009-2013 nammaduvvojit lahttun čuovvovaš olbmot: ¶
Dievasčoahkkinjođihangoddái: Ronny Wilhelmsen ¶
Bearráigeahččanlávdegoddái: Knut Inge Store ¶
Ášši meannudeapmi loahpahuvvui 07.06.13 dii. 10.43 ¶
Čoahkkingirjji čállit: Roy Amundsen  316 siidu 317 siiddus Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii. ¶
Kárášjohka 15.03.2016 ¶
Dievasčoahkkinjođihangoddi ¶
Jarle Jonassen       Marie Therese Nordsletta Aslaksen ¶
jođiheaddji ¶
Hilde Anita Nyvoll     Mathis Nilsen Eira ¶
