Sámedikki dievasčoahkkin.
Čoahkkingirji 1/01.

Áigi: 	20.02. -- 23.02.01.
Báiki: 	Sámedikki dievasčoahkkinlatnja, Kárášjohka.
Áššelistu:
Ášši 	01/01	Vuođđudeapmi.
nammačuorvun, virgelobit, gohččojuvvon várreáirasat.
gohččuma ja áššelisttu dohkkeheapmi.
Ášši 	02/01	Sámedikki čoahkkinortnet.
Ášši 	03/01	Sámediggeráđi doaibmadieđáhus.
Ášši 	04/01	Gažaldagat Sámediggeráđđái Sámedikki čoahkkinortnega § 11 vuođul.
Ášši 	05/01	Ođđa áššiid dieđiheapmi.
Ášši 	06/01	Válddi delegeren kulturmuitolága mielde.
Ášši 	07/01	Sámedikki boazodoallopolitihkka -- guorahallan.
Ášši 	08/01	Eanadoallu sámi guovlluin.
Ášši 	09/01	Sámedikki 2000 jahkedieđáhus.
Ášši 	10/01	Duodjeovddidanprográmma.


Čoahkkináiggit.
Áigi.
Ášši.
Siidu.
20.02. dii. 09.00 -- 12.00
1/01.
4.

2/01.
7.

3/01
13
20.02. dii. 15.00 -- 18.20
3/01 joatká


4/01
29

5/01
30

6/01
34
21.02. dii. 09.00 -- 18.00
seminára

22.02. dii. 09.00 -- 12.20
7/01
36
22.02. dii 15.00 -- 18.00
8/01
56

9/01
64
23.02. dii. 09.00 -- 12.30
9/01 joatká


10/01
161

Ášši 01/01
Čoahkkima vuođđudeapmi
Ášši meannudeapmi álggahuvvui guovvamánu 20. b. dii. 09.00.
1. Áirasat
Čuovvuvaš áirasat ledje mielde vuođđudeamis:
1. Berit Ranveig Nilssen
	
21. Tor Nilsen.
	
2. Magnhild Mathisen
	.
22. Sven-Roald Nystø
	.
3. Olav M. Dikkanen
	.
23. Margreta Påve Kristiansen
	.
4. Hallgeir Skøien Varsi
	.
24. Randi Skum
	.
5. Jan Atle Samuelsen
.
	
25. Ann Mari Thomassen.
	
6. Magne Ballovara.

26. Ove Johnsen.
	
7. Ragnhild Nystad.
	
27. Arvid Skjellhaug.
	
8. Egil Olli.
	
28. Per Solli.
	
9. John Henrik Eira.
	
29. Magne A. S. Huuva.
	
10. Klemet Erland Hætta.

30. Roger Pedersen.
	
11. Per A. Bæhr.
	
31. Ing-Lill Pavall.
	.
12. Isak Mathis O. Hætta
	.
32. Amund Eriksen
	.
13. Josef Vedhugnes
	
33. Nils O. Nilsen.
	
14. Olaf Eliassen.

34. Jarle Jonassen.
	
15. Geir Liland.
	
35. Einar Lifjell.
	
16. Per Edvin Varsi.
	
36. Leif Elsvatn.
	
17. Inger Anne Eira.
	
37. Gro Merete Siri.
	
18. Eva Josefsen.
	
38. Johan Mikkel Sara.
	
19. Geir Tommy Pedersen.
	
39. Laila Wilks.
	
20. Willy Ørnebakk.
	


1.
2. Juolluduvvon permišuvnnat.
Áirras nr. 6 Nils Henrik Måsø oaččui permišuvnna 19.02. -- 23.02.01.
Áirras nr. 10 Ole Henrik Magga oaččui permišuvnna 19.02. -- 23.02.01.
Áirras nr. 14 Peder Mathisen oaččui permišuvnna 19.02. -- 23.02.01.
Áirras nr. 16 Randi Kvivesen oaččui permišuvnna 19.02. -- 23.02.01.
Áirras nr. 17 Randi S. Pedersen oaččui permišuvnna 19.02. -- 23.02.01.
Áirras nr. 25 Asbjørg Skåden oaččui permišuvnna 19.02. -- 23.02.01.
Áirras nr. 37 Birger Nymo oaččui permišuvnna 19.02. -- 23.02.01.
3.
4. Várrelahtut.
Áirasa nr. 6 Nils Henrik Måsø várrelahttu Magne Ballovara leai dievasčoahkkimis 19.02. -- 23.02.01.
Áirasa nr. 10 Ole Henrik Magga várrelahttu Klemet Erland Hætta leai dievasčoahkkimis 19.02. -- 23.02.01.
Áirasa nr. 14 Peder Mathisen várrelahttu Olaf Eliassen leai dievasčoahkkimis 19.02. -- 23.02.01.
Áirasa nr. 16 Randi Kvivesen várrelahttu Per Edvin Varsi leai dievasčoahkkimis 19.02. -- 23.02.01.
Áirasa nr. 17 Randi S. Pedersen várrelahttu Inger Anne Eira leai dievasčoahkkimis 19.02. -- 23.02.01.
Áirasa nr. 25 Asbjørg Skåden várrelahttu Ann Mari Thomassen leai dievasčoahkkimis 19.02. -- 23.02.01.
Áirasa nr. 37 Birger Nymo várrelahttu Gro Merete Siri leai dievasčoahkkimis 19.02. -- 23.02.01.
Áššebáhpirat.
Ođđajagimánu 29. b. 2001 beaiváduvvon gohččun ja áššelistu.
Ovddiduvvon evttohusat.
Čoahkkinjođihangotti árvalus Sámediggái:.
29.01.2001 gohččun áššelisttuin dohkkehuvvo.
Jienasteapmi.
39 áirasis ledje 39 čoahkis.
1. Gohččuma dohkkeheapmi:.
Ođđajagimánu 29. b. 2001 beaiváduvvon gohččun dohkkehuvvui ovttajienalaččat.
2. Áššelisttu dohkkeheapmi:
Áššelistu mii čuovui gohččuma dohkkehuvvui ovttajienalaččat.
Beavdegirjelasáhus.
Dán áššis ii gáibiduvvon lasáhus čoahkkingirjái.
Sáhkavuorrolistu ja replihkkavuorut.

Sáhkaovddideaddji.
Replihkka.
1.
Johan Mikkel Sara.

2.
John Henrik Eira.

Sámedikki mearrádus maŋŋá jienasteami lea ná:.
29.01.2991 beaiváduvvon gohččun oktan áššelisttuin dohkkehuvvui ovttajienalaččat.

Ášši meannudeapmi loahpahuvvui guovvamánu 20. b. dii. 09.15.  Ášši
2/01.  Sámedikki čoahkkinortnet.  Ášši meannudeapmi álggahuvvui
guovvamánu 20. b. dii. 09.15.  Áššebáhpirat.
1. Čoahkkinjođihangotti čoahkkingirjji M01/01 oassi -- rievdadusat
Sámedikki vuođđonjuolggadusain ja čoahkkinortnegis.  2. Sámedikki
ášši 44/00 -- Sámedikki doarjjastivrra njuolggadusat.
3. Sámediggeválganjuolggadusat.  4. Stuorradikki čoahkkinortnet,
12. kapihtal.  Ovddiduvvon árvalusat.  Čoahkkinjođihangotti árvalus
Sámediggái: SÁMEDIKKI VUOĐĐONJUOLGGADUSAT.  1. kapihttal Sámedikki
vuođđudeapmi, gaskaboddosaš jođiheapmi ja válgaiskkadeapmi.  §1-2
Vuosttamuš dábálaš dievasčoahkkima rahpan maŋŋá válgga.
Sámedikki vuosttamuš dábálaš dievasčoahkkima maŋŋá válgga rahpá
son gean Gonagas dasa bidjá.  rievdaduvvo leat ná: §1-2 Vuosttamuš
dábálaš dievasčoahkkima rahpan maŋŋá válgga.  Sámedikki
vuosttamuš dábálaš dievasčoahkkima maŋŋá válgga rahpá son gean
Gonagas dasa bidjá. Jos dat ii leat vejolaš, de rahpá čoahkkima
ovddit áigodaga Sámedikki čoahkkinjođiheaddji. Jos
čoahkkinjođiheaddji ii sáhte rahpat čoahkkima, de rahpá ođđa
Sámedikki boarraseamos áirras.  §1-3 Áirasiid sajit.  Go Sámediggi lea
čoahkis, galget áirasat čohkkát válgakreatsaid nummarvuoruid mielde,
vrd. Sámelága mearrádusaid. Vuosttas áirras galgá álo čoahkkát gurut
ravddas.  rievdaduvvo leat ná: §1-3 Áirasiid sajit.  Sámedikki
dievasčoahkkimis čohkkájit áirasat válgakreatsaid mielde ja áirasiid
nummarvuoru mielde (vrd. sámelága njuolggadusaid).  §1-4
Gaskaboddosaš jođiheapmi.  Sámedikki vuosttamuš dábálaš
dievasčoahkkima maŋŋá válgga almmuha ja jođiha ovddeš Sámedikki
presideanta dassá go ođđa sámedikki čoahkkinjođihangoddi lea
válljejuvvon.  Jos presideanta ii sáhte boahtit, de doaibmá
várrepresideanta.  Čoahkkima jođiheaddji čuorvu namaid ja
vuostáiváldá áirasiid ja sadjásaš áirasiid fápmudusaid.  rievdaduvvo
leat ná: §1-4 Gaskaboddosaš jođiheapmi.  Sámedikki vuosttamuš
dábálaš dievasčoahkkima maŋŋá válgga almmuha ja jođiha ovddeš
Sámedikki čoahkkinjođiheaddji dassážii go ođđa Sámedikki
čoahkkinjođihangoddi lea válljejuvvon. Presideanta almmuha ja
jođiha čoahkkima dalle jos čoahkkinjođiheaddji ii sáhte dan
dahkat. Ođđa Sámedikki boarraseamos áirras almmuha ja jođiha
čoahkkima, jos čoahkkinjođiheaddji ii ge presideanta sáhte boahtit
Čoahkkima jođiheaddji čuorvu namaid ja vuostáiváldá áirasiid ja
sadjásaš áirasiid fápmudusaid.  2. kapihttal -
Čoahkkinjođihangotti, lávdegottiid, Sámediggeráđi ja Sámi
parlamentáralaš ráđđái áirasiid válljen rievdaduvvo leat ná:
2. kapihttal - Čoahkkinjođihangotti ja Sámediggeráđi válljen.

§2-1 Sámedikki bissovaš orgánat.
Sámedikki bajimuš orgána lea dievasčoahkkin. Sámediggi vállje čoahkkinjođihangotti, válgalávdegotti, bearráigeahččanlávdegotti ja sámediggeráđi
rievdaduvvo leat ná:
§2-1 Sámedikki bissovaš orgánat.
Sámedikki bajimuš orgána lea dievasčoahkkin. Sámediggi vállje čoahkkinjođihangotti ja Sámediggeráđi.
Eará orgánaid regulelerejit Sámedikki čoahkkinortnega mearrádusat.

§2-3 Lávdegottit.  Maŋŋá go Sámediggi lea vuođđudan iežas, vállje
Sámediggi iežas áirasiid logus válgalávdegotti ja
bearráigeahččanlávdegotti.  Lávdegottiid doaibmaáigi čuovvu
Sámedikki válgaáigodaga.  Sámediggi mearrida čoahkkinortnegistis
dárkilet njuolggadusaid lávdegottiid doibmii.  §2-3 Lávdegottit --
sihkkojuvvo ja sirdojuvvo čoahkkinortnegii.   §2-6 Áirasat Sámi
parlamentáralaš ráđđái.  Áirasiid válljen Sámi parlamentáralaš
ráđđái dáhpáhuvvá gorrelohkoválggáin vuosttas dievasčoahkkimis
maŋŋá sámediggeválgga. Sámediggeráđi lahtut leat joavkkuid
gorrelohkosaš ovddasteami oassin.  Sámi parlamentáralaš ráđi
doaibmaáigi čuovvu Sámedikki válgaáigodaga. Dakkár vejolaš dilis go
Sámediggeráđđi guođđá doaimmas ja ođđa Sámediggeráđđi
válljejuvvo, de šaddá ođđa válljen Sámi parlamentáralaš ráđđái
§2-6 Áirasat Sámi parlamentáralaš ráđđái -- sihkkojuvvo ja
sirdojuvvo čoahkkinortnegii.  Loahppa mearrádusat
vuođđonjuolggadusain nuppi kapihttalis nummarastojuvvojit §2-1 -
§2-4. .  3. kapihttal - Sámedikki ráđđádallamat.  §3-5
Čoahkkinalmmolašvuohta ja čiegusindoallangeatnegasvuohta.
Sámedikki dievasčoahkkimat dollojit rabas uvssaid. Dattetge Sámediggi
sáhttá 2/3 eanetloguin erenoamáš oktavuođain mearridit meannudit
ášši giddejuvvon uvssaid duohken.  Sámedikki čoahkkinjođihangotti
ja lávdegottiid čoahkkimat dollojit giddejuvvon uvssaid duohken.
Sámedikki áirasiin lea geatnegasvuohta orrut muitalkeahttá áššiin
mat eai leat almmolaččat. Dát guoská maiddái Sámedikki vuollásaš
orgánaide.  rievdaduvvo leat ná:.  §3-5 Čoahkkinalmmolašvuohta ja
jávohisvuođageasku.  Sámedikki čoahkkimat dollojuvvojit rabas
uvssaid. Dattetge sáhttá Sámediggi 2/3 eanetloguin erenoamáš
oktavuođain mearridit ahte ášši meannuduvvo giddejuvvon uvssaid
duohken. Dievasčoahkkin sáhttá mearridit addit lobi Sámedikki
hálddahusbargiide beassat gittačoahkkimiidda. .  Sámedikki áirasiidda
guoská jávohisvuođageasku buot áššiin mat meannuduvvojit
gittauvssaid duohken dievasčoahkkimis. Áirasiidda guoská
jávohisvuođageasku maiddái dalle go sii bargguset oktavuođas
Sámedikkis ožžot dakkár dieđuid mat leat steampalastojuvvon
čiegusáššin Sihkkarvuođagohččosa, Suodjalangohččosa dahje
hálddahuslága § 13 vuođul. Buot Sámedikki áirasat galget vuosttas
gearddi go bohtet Sámediggái, vuolláičállit čoahkkinjođihangotti
mearridan jávohisvuođageaskku. Dát guoská maiddái Sámedikki válljen
dahje nammadan eará orgánaide válljejuvvon lahtuide dárbbu mielde.
Sámedikki čoahkkinjođihangotti ja Sámediggeráđi čoahkkimat
dollojuvvojit gittauvssaid. Sámedikki eará orgánat mearridit ieža
galget go čoahkkimat leat rabas vai gitta, dán mearrádusa 1. ja
2. lađđasa mearrádusaid mielde.  4. kapihttal Sámedikki válljen
§4-2 Válmmasteaddji fápmuduslávdegoddi.  Sáni »kreatasaválgastivrrain»
sadjái nuppi lađđasis biddjojuvvo »Sámedikki válgalávdegottiin»,
geahča sámediggeválgalága láhkaásahusas.   SÁMEDIKKI
ČOAHKKINORTNET.  3. kapihttal - Jienasteamit.  §14a Jienastanvuogit.
a) Jienastanreaiddu geavahemiin ja go čoahkkinjođiheaddji gohčču
jogo daid áirasiid guđet vuosttaldit eavttuhusa, dahje sin guđet
dorjot eavttuhusa, čuožžilit. Čoahkkinjođiheaddji de sáhttá
čađahit vuostejienasteami.  rievdaduvvo leat ná:.  §14 a
Jienastanvuogit.  Go jienastanreaidu geavahuvvo; Áirasat geat dorjot
eavttuhusa jienastit nu ahte deaddilit boalu »beali» jienastasreaiddus
ja čohkkájit. Áirasat geat vuostálastet eavttuhusa jienastit nu ahte
deaddilit boalu «vuostá» ja čuožžilit.   4. kapihttal -
Čoahkkinjođihangoddi, lávdegottit ja Sámediggeráđđi.  §18
Válgalávdegoddi.  Maŋŋá go Sámediggi lea iežas vuođđudan, de
válljejuvvo válgalávdegoddi mas leat vihtta lahtu ja seamma mađe
várrelahtut. Sámediggi vállje jođiheaddji ja
nubbinjođiheaddji. Lávdegottis galggašedje joavkkut leat
ovddastuvvon buoremus lági mielde.  Válgalávdegoddi ovddida árvalusa
buot válggain maid Sámediggi bidjá dan válmmaštit. Vrd. muđui
vuođđonjuolggadusaid .  rievdaduvvo leat ná:.  §18 Válgalávdegoddi.
Maŋŋá go Sámediggi lea iežas vuođđudan, de válljejuvvo
válgalávdegoddi mas leat vihtta lahtu ja seamma mađe
várrelahtut. Sámediggi vállje jođiheaddji ja
nubbinjođiheaddji. Lávdegottis galggašedje joavkkut leat
ovddastuvvon buoremus lági mielde. Lávdegotti doaibmaáigodat lea
Sámedikki válgaáigodat.  Válgalávdegoddi ovddida árvalusa buot
válggain maid Sámediggi bidjá dan válmmaštit. .  §22
Bearrráigeahččanlávdegoddi.  Maŋŋá ođđa Sámediggeráđi válljema
galget sámediggeáirasat iežaset gaskkas válljet
bearráigeahččanlávdegotti mas leat golbma lahtu ja peršovnnalaš
várrelahtut. Jođiheaddji ja nubbinjođiheaddji válljejuvvoba
opposišuvnnas. Vrd. muđui vuođđonjuolggadusaid § 2-3.  rievdaduvvo
leat ná:.  §22 Bearráigeahččanlávdegoddi.  Maŋŋá ođđa
Sámediggeráđi válljema galget sámediggeáirasat iežaset gaskkas
válljet bearráigeahččanlávdegotti mas leat golbma lahtu ja
peršovnnalaš várrelahtut. Jođiheaddji ja nubbinjođiheaddji
válljejuvvba opposišuvnnas. Lávdegotti doaibmaáigodat lea Sámedikki
válgaáigodat. Sámedikki doarjjastivrra lahtuid ii sáhte válljet
bearráigeahččanlávdegoddái.  §24 Sámedikki doarjjastivra.  Maŋŋá
go bearráigeahččanlávdegoddi lea válljejuvvon, de válljejuvvo
Sámedikki áirasiid gaskkas doarjjastivra, mas leat 7 lahtu,
jođiheaddji ja nubbinjođiheaddji válljejuvvo dáid gaskkas, ja
peršovnnalaš várrelahtut. Válga čađahuvvo gorrelohkoválgan, ja
stivrra doaibmaáigodat leat Sámedikki válgaáigodat.  Sámedikki
doarjjastivra lea mearridanválddálaš go unnimusat 4 lahtu leat
čoahkis. Sámedikki doarjjastivra sáhttá Sámedikki
bušeahttamearrádusaid ja dikki mearridan njuolggadusaid vuođul
mearridit dárkilet doarjjageavahusa ovttaskas doarjjaortnegiidda. 
Sámedikki doarjjastivra sáhttá addit mearridanfápmudusa Sámedikki
hálddahussii.  §25 Sámedikki giellastivra.  Mearrádusa sisdoallu
mearriduvvo dalle go Sámediggi lea mearridan njuolggadusaid
giellastivrii.   §26 Sámedikki válgalávdegoddi.  Maŋŋá go
Sámedikki giellastivra lea válljejuvvon, de válljejuvvo Sámedikki
áirasiid gaskkas Sámedikki válgalávdegoddi, mas leat 5 lahtu,
jođiheaddji ja nubbinjođiheaddji dieid gaskkas, ja peršovnnalaš
várrelahtut. Válga čađahuvvo gorrelohkoválgan, ja lávdegotti
doaibmaáigodat lea Sámedikki válgaáigodat.  Sámedikki válgalávdegottis
lea ovddasvástádus ráhkkanahttit ja čađahit sámediggeválgga, geahča
sámelága Sámedikki ja eará riektediliid birra ja
sámediggeválganjuolggadusaid.  §27 Áirasat Sámi parlamentáralaš
ráđđái.  Sámi parlamentáralaš ráđđi válljejuvvo
gorrelohkoválggain vuosttas dievasčoahkkimis maŋŋá
sámediggeválgga. Sámediggeráđi lahtut leat joavkkuid gorrelohkosaš
ovddasteami oassin.  Sámi parlamentáralaš ráđi doaibmaáigodat lea
Sámedikki válgaáigodat. Dalle jos Sámediggeráđđi guođđá doaimmas
ja ođđa Sámediggeráđđi válljejuvvo, de válljejuvvo Sámi
parlamentáralaš ráđđi maid ođđasis.  Gustovaš čoahkkinortnega
§24- §30 viđát ja guđát kapihttalis nummarastojuvvojit §28 - §34
maŋŋá rievdadusaid.  Jienasteapmi.  39 áirasis ledje 39 čoahkis.
Čoahkkinjođihangotti árvalus gessojuvvui.  Beavdegirjelasáhus.  Dán
áššis ii gáibiduvvon lasáhus čoahkkingirjái.  Sáhkavuorrolistu ja
replihkkavuorut.   Sáhkaovddideaddji.  Replihkka.  1.  Johan Mikkel
Sara.   2.  Einar Lifjell.   3.  Willy Ørnebakk.   4. .  John
Henrik Eira.   5.  Magnhild Mathisen.   6.  Nils O. Nilsen.   7.
Olav M. Dikkanem.   8.  Klemet Erland Hætta.  John Henrik Eira.
Sámedikki mearrádus jienasteami maŋŋá lea ná:
Čoahkkinjođihangotti árvalus gessojuvvui.   .  Ášši loahpahuvvui
guovvamánu 20. b. dii. 09.40.   .   .  Ášši 3/01 Sámediggeráđi
doaibmadieđáhus Ášši meannudeapmi  álggahuvvui guovvamánu
20. b. dii. 09.40.  Áššebáhpirat.  Sámediggeráđi doaibmadieđáhus,
dieđáhus guoská Sámediggeráđi  doaimmaide 23.10.2000 rájes gitta
09.02.2001.  Ovddiduvvon evttohusat.  Sámediggeráđi árvalus
Sámediggái: 1. Doaimma birra Sámediggeráđđi  lea dán áigodagas
doallan 4 čoahkkima ja meannudan 41 ášši Nugo  oidno mildosis, de
lea ráđđi leamaš ollu čoahkkimiin ja  ovddastemiin.
2.Áššesuorggit 2.1 Oahpahus ja oahppu.  Sámediggeráđđi meannudii
áššis R 128/00 Stáhtabušeahtta 2002 --.  Mánáid- ja
bearašdepartemeanta ja Girko-, oahpahus- ja  dutkandepartemeanta,
bušeahta mii guoská dán guovtti  departementii. Ráđđi meannudii
dán ášši danne go dat  lihkohisvuođas leai gahččan eret
dievasčoahkkináššis 42/00.  Stáhtabušeahtta 2002. Muđui čujuhit
čoahkkingirjái R 9/00, áššái.  R 128/00.  Čoahkkimis
oahpahusministeriin Trond Giske 10.01.01.  deattuhii ráđđi
čuovvuvaš áššiid; sámi oahpponeavvuid  ovddideapmi mas lea mielde
maiddái IKT áŋgiruššan sámi skuvllain,  sihkkarastit sámi oahppiid
individuála vuoigatvuođa oahpahussii  sámegielas ja sámegillii,
fágalaš ja ovddidanbargu sámi skuvllain, ja  oahpahusdiimmuid
sámegielas ja sámegillii hálddašeami sirdit.  Sámediggái. Dasto lea
ráđđi buktán initiatiivva GOD:ii ahte  ráhkkanahttit rutiinnaid
oahpahusdoaibmabijuid registeremii sámi  oahppiid várás. Dán lágan
geahčastaga vuođul livččii.  Sámediggeráđis buoret vejolašvuohta
váldit initiatiivvaid sámi  oahppiid oahpahusdili buorideapmái.  Dasa
lassin lea  várrepresideanttas leamaš čoahkkin 31.10.00
Stuorradikki girko-,  oahpahus- ja dutkankomiteain jagi 2000
oahpahusbušeahta birra. Lea  váidalahtti go
bušeahttašiehtadanboađusin Stuorradikkis šattai dat  ahte
Sámediggi ferte seastit 2 miljon kruvnnu oahpahusas.  Sámediggeráđđi
lea álgán evalueret sámi girjebuvttadeami vai  oččošii ollislaš
gova sámi girjebuvttadeamis. Dát bargu  loahpahuvvo giđabeallái
2001, ja ovddiduvvo dievasčoahkkimii  meannudeapmái.  Sámi
joatkkaoahpahusa evaluerema čuovvuleapmi lea  álggahuvvon
ovttasráđiid Oahpahusguovddážiin.  Dán áigodagas leat  juogaduvvon
387 stipeandda oahppiide geain lea sámi joatkkaoahpahus, 2
stipeandda leat addojuvvon oahpahusa veajuiduhttinsektuvrii
dearvvasvuođa ja sosiála ektui ja 6 stipeandda leat addojuvvon
erenoamášpedagogalaš vuođđo- ja joatkkaoahpahussii.  Sámediggi
lágidii 28. -- 29.11.00 konfereanssa ovttasráđiid Finnmárkku ja
Tromssa oahpahuskantuvrrain sámi giela birra skuvllain ja
servodagas. Dasto lea Sámediggi ovttasráđiid Finnmárkku ja Tromssa
fylkamanniiguin doallan fágaseminára sámi mánáidgárddiid
bargiide. Ráđi áigumuššan livččii doallat jahkásaš
mánáidgárdesemináraid. Sámediggi válddii 01.01.01 badjelasas sámi
mánáidgárddiid sierra doarjaga hálddašeami. Jagi 2002
bušeahttačoahkkima, 09.01.01 oktavuođas mánáid- ja
bearašministeriin Karita Bekkemellem Orheim, muitalii ráđđi dan
ahte lea váttis eanet áŋgiruššat fálaldagaid viiddidemiin
bušeahta  geažil. Ráđđi oaččui positiivvalaš signálaid das
ahte jos orru  šaddamin stuorát dárbu go mii vurdojuvvui, de
lohpidii minister fas  ođđasis máhccat áššái.  Sámediggeráđđi
lea buktán cealkámuša  Tromssa universitehta sámi strategalaš
plánii. Cealkámušas lea  ráđđi deattuhan dan našuvnnalaš
ovddasvástádusa mii universitehtas  lea sámi ja sámiid guoskevaš
dutkamis, oahpahusas ja  gaskkusteamis. Dasa lassin go lea evttohan
daid doaibmabijuid  prioriterema maid universitehta lea ovddidan
strategiijaplánas, de lea  ráđđi maiddái evttohan ahte
ovttasráđiid Sámi allaskuvllain ja  Davviriikkaid sámi instituhtain
ásahuvvošii arktálaš eanadoalu- ja  luonddugeavahanoahppu.  Ráđđi
lea čoahkkimis Oslo vánhenjoavkkuin  mii lea plánemin sámi skuvlla,
šaddan ovttaoaivilii ahte Sámediggi  galgá veahkehit joavkku dan
barggus mii guoská oahpahusa organiseremii  Oslo sámi
mánáide. Hálddahus lea leamaš čoahkkimis Oslo gielddain.
1.2.2-Ealáhusat 2.2.1 Guolástus Luossabivddu reguleren 2001:s -
gulaskuddancealkámuš Sámediggi lea buktán gulaskuddancealkámuša.
Luondduhálddašan direktoráhtii anadromalaš luossabivddu regulerema
ektui 2001:s Sámedikki evttohusat; 1. johkanjálbmereguleremat
heaittihuvvojit Finnmárkkus, 2. čakčaluossabivdu rahppo fas mearas
Finnmárkkus, 3. maŋŋá borgemánu 12. b. ii lohpi bivdit luosaid
Davvi-Norgga jogain, 4. lohpi bivdit luosa miessemánu 1. b. rájes.
Bivdoreguleren 2001:s Sámediggeráđđi lea árvalusastis.
Regulerenráđđái bivdoregulerema ektui dáhtton bidjat deattu:
1. Norgga riddodorskki bivdui ja hálddašeapmái, 2. riddo- ja
vuotnabivdui fas rekrutterenbivdoearit, 3. stuorát
bivdovuoigatvuođat  riddo- ja vuotnafatnasiidda, 4. trola-,
autoliina- ja  snoranuohttebivdu gáržžiduvvo 12 nautálaš miilla
siste davábealde  62 gráda davvin. Sámediggi basttii dušše muhtun
vuolitčuoggáide  oažžut doarjaga árvalusas.  Čoahkkin
guolástusministeriin, Otto  Gregussen 14.12.00 Ráđđelahtus, Berit
Ranveig Nilssen  leai 14.12.00 čoahkkin
guolástusministeriin. Áššit mat  guorahallojuvvojedje ministeriin
ledje; 1. Sámedikkis lea fuolla dan  geažil go dutkiid
bivdoearrerávvagat eai čuvvojuvvo, 2. evttohus  ahte
Guolástusdepartemeanta nammada bargojoavkku geahčadit Norgga
riddodorskki hálddašeami ja bivddu, 3. rekrutterenbivdoeriid fas
geavahišgoahtit, 4. 50% bivdoeari doalahit fatnasiidda mat leat
vuollel 11 mehtera, 5. oktasašbivdoearri buot fatnasiidda
Divttasvuonas, Ivguvuonas ja Deanus -- mat njuolga váikkuhit
Sámedikki  sámi riddo- ja vuotnaguovlluid doaibmaplána čađaheami,
6. sávaldat  gieldit buot trolabivddu ja ráddjet autoliina- ja
snoranuohttebivddu  12 nautálaš miilla siste davábealde 62 gráda
davvin, 7. evttohus  oanidit dorske-, dikso- ja sáidebivdoeriid daid
fatnasiidda main lea  vuoigatvuohta bivdit sallihiid ja sávššaid,
8. eahpesihkkarvuohta  movt 630.000 tonna šákšabivdu váikkuha
Jiekŋameara ja Finnmárkku  rittu ekologiijai, 9. ruđat
doaibmabijuid čađaheapmái sámi riddo-  ja vuotnaguovlluin,
10. Hellemovuotna -- guollebiebmankonsešuvnnat  Riddofatnasiid 2001
oktasašbivdoearreprošeakta Dál lea álggahuvvon  riddofatnasiid
várás oktasašbivdoearreprošeakta 2001:s, ja ohcamiid  vuođul lea
gessojuvvon vuorbi geat galget beassat searvat  prošektii. Sámedikki
riddo- ja vuotnaguovlluid doaibmaplána vuođul  leat prioriterejuvvon
fatnasat dan guovllus maid Sámediggi lea  evttohan
geahččalanguovlun ođđa hálddašanmálliid iskkadeapmái
válljejuvvon vuonaid ektui, d.m. Divttasvuotna, Ivguvuotna ja
Deanuvuotna. Oktasašbivdoearrái gullet dorski, sáidi ja diksu
dábálaš fatnasiid regulerema ektui mat leat vuollel 28 mehtera.
Báikkálaš hálddašeapmi Deanus, Ivgus ja Divttasvuonas - stáhtus. Dál
lea loahpahuvvon ovdaprošeakta man ulbmilin lea buktit albmosii
dárbbuid vai sáhttá álggahit konkrehta doaibmabijuid Riddo- ja
vuotnaguovlluid doaibmaplána rámma siste. Dáid beivviid ovddiduvvo
loahpparaporta mas leat doaibmaevttohusat maiguin galgá čuovvulit
daid áŋgiruššansurggiid mat leat evttohuvvon doaibmaplánas
Boazodoallu Ruoŧa ja Norgga gaskasaš boazoguohtonkonvenšuvdna.
Sámedikki ovddasteaddji boazoguohtonkonvenšuvnnas lea Ing-Lill
Pavall. Norgga ja Ruoŧa Sámedikkiid presideantta guovttos leaba
doallan čoahkkimiid báikkálaš sámegiliiguin ja
boazodoalloguovlluiguin konvenšuvdnabarggu oktavuođas.  Heahtedilli
Finnmárkku boazodoalus Mannán čavčča ja dán dálvvi lea
deattuhuvvon.  man váttis dilli boazodoalus lea muhtun guovlluin
Finnmárkkus. Sámediggeráđđi doalai 13.12.00 oktasaščoahkkima
birasgáhttenministeriin Siri Bjerke, eanadoalloministeriin Bjarne
Håkon Hanssen ja Gielda- ja guovludepartemeantta stáhtačálli guoktáin
Steinar Pedersen ja Sverre Bugge. Sámediggeráđđi čujuhii man
váttis  dilli muhtun sajiin Finnmárkkus leai dan geažil go eai lean
sáhttán  doarvái njuovvat bohccuid čakčat. Sis, geain eai lean
álggage  njuovvanbohccot, lea buot váddámus dilli ja leat áibbas
dietnasa haga.  Sámediggeráđđi deattuhii ahte dán heahtedilis lea
dárbu sihke  oanehis- ja guhkes áiggi doaibmabijuide. Daid
boazodoalliid várás  geaidda dilli lea garrasepmosit čuohcan lea
dárbu gávdnat čovdosiid  jođáneamos lági mielde. Ráđđehusa beales
lohpiduvvui, ahte ášši  galgá čuvvojuvvojit dárkilit. Erenoamáš
deaŧalaš leai dat go  Birasgáhttenminister Siri Bjerke dajai
čielgasit ahte lea vuođđu  njeaidit eanet boraspiriid,
erenoamážit geaŧkki.  Ráđđehus  dieđihii 06.02.01 ahte áigu
ovddidit árvalusa Stuorradiggái ahte  addojuvvo 20 miljon kruvnnu
boazodoalu dili buorideapmái. Dáinna lea  ráđđi duhtavaš  Eana-
ja boazodoalu árvoháhkanprográmma.  Sámediggeráđđi lea
cealkámušastis Ráđđehusa eanadoalu  árvoháhkanprográmma bargui
deattuhan ahte lea deaŧalaš hukset ja  doalahit sihke oktodoaluid
ja lotnolasdoaluid. Sámediggi áigu  árvoháhkanprográmmas erenoamážit
deattuhit ahte ođđa ealáhusat  ovddiduvvojit ja árbevirolaš
lotnolasealáhusat ealáskuhttojuvvojit,  vásedin- ja
kvalitehtabuktagat sámi eanadoalus, mat leat  vuođđuduvvon
kultuvrii ja árbevieruide, gánnáhahttivuhtii ja  gelbbolašvuođa
bajideapmái ja fierpmádaga huksemii.  Sámediggeráđđi lea maiddái
ovddidan cealkámuša boazodoalu  árvoháhkanprográmmii, geahča
lagabui ášši birra áššis 07/01  čuoggás 10 Sámediggeráđi
guorahallanárvalusas.  Dáidda- ja  kulturviesut Sámediggeráđđi lea
geahčadan plánejuvvon sámi dáidda-  ja kulturviesuid stáhtusa. Dán
oktavuođas lea boahtán ovdan dat ahte  leat stuorra hástalusat dáid
plánaid ollašuhttimis. Dáid hástalusaide  lea dárbu oažžut
ekonomálaš veahki guovddáš eiseváldiid beales,  erenoamážit
Kulturdepartemeanttas. Sámediggeráđđi áigu viidáseabbot  dán
barggus bidjat vuođđun dikki mihttomeari ahte buot almmolaš
eiseválddit fertejit váldit ovddasvástádusa sámi kulturbarggus ja dan
ovdáneamis. Dasa gullá maiddái dat ahte sámi servodagas galget
gávdnot  arenat gos sáhttá bargat sámi kulturbargguin, gč. ášši
41/00.  Sámedikki 2001 bušeahtta.  Sámedikki strategiija 2001:s lea
váikkuhit  Ája sámi guovddáža, Gáivuonas, duohtan dahkama, ja bargat
dan ala  ahte ásahuvvo nuortasámi musea. Ája sámi guovddáža plánaid
duohtan  dahkama oktavuođas lea buorre gulahallan oasálaččaid
gaskka,  erenoamážit Kulturdepartemeanttain. Dát buktá dihto
doaivagiid  prošeavtta ollašuhttimii.  Mii guoská nuortasámi musea
ollašuhttimii sámi duhátjahkebáikin, de lea dilli nu ahte Ráđđehus
dáhtošii ahte fylkagielddat, gielddat ja Sámediggi searvvašedje
prošeavtta ruhtadeapmái. Dán oktavuođas čujuha Sámediggeráđđi.
Ráđđehusa 2001 bušeahttaproposišuvdnii mas čuožžu: »Sámediggi
lea mearridan nuortasámi musea Njávdámis sámi
duhátjahkebáikin. Kulturdepartemeantta árvvoštallama mielde galgá
nuortasámi museas leat organisatuvralaččat ja ruđalaččat
báikkálaš faggi. Departemeanta áigu ságastallat ášši jođu,
organiserema ja ruhtadeami birra Finnmárkku fylkagielddain,
Mátta-Várjjaga gielddain ja Sámedikkiin, máhccan dihte áššái
Stuorradikkis». Ráđđehusa stáhtabušeahtta árvalusa čuovvuleami
oktavuođas Stuorradiggái, ovddidii ráđđi ášši Stuorradikki
bearaš-, kultur- ja hálddahuskomiteai ja gieldakomiteai, muhto
ášši  ii ovdánan. Dán vuođul ii leat ráđi mielas sáhttán joatkit
nuortasámi museaprošeavttain dan hámis go dat dál lea leamaš, ja
lea  addán Sámiid Vuorká-Dávviriidda mas lea
prošeaktaovddasvástádus  dieđu dan birra. Sámediggeráđi ulbmilin
lea: Hoahpuhit gulahallama.  Kulturdepartemeanttain nuortasámi musea
birra jagi 2002  stáhtabušeahta ektui.  Árvvoštallat eará
prošeavttaid maiguin  gozihit nuortasámi kultursuodjaleami ja
kulturovddideami    Oktasaš kulturviesu ásaheami oktavuođas Osloi,
lea ásahuvvon vuođđudus mii galggašii ollašuhttit
prošeavtta. Vuođđudus lea ohcan ruđaid Sámedikkis investeremiid ja
doaimma ruhtadeapmái. Oslo gielda galggašii ovddidit eanet konkrehta
lokálafálaldaga, ja čilgehusa lokálaid doaimma birra  .
Vuoigatvuođat  .  NOU 1997:4 Sámi vuoigatvuođalávdegotti árvalusa
čuovvuleapmi.  Ráđđehusas lea álggahuvvon Sámi
vuoigatvuođalávdegotti árvalusa NOU  1997:4 Finnmárkku ektui,
čuovvuleapmi. Sámediggi leai ožžon  lohpádusa ahte
Justisdepartemeanta váldá oktavuođa Sámedikkiin ovdal  2000
juovllaid ášši birra. Dattetge lea dát maŋiduvvon, ja vuordit
initiatiivva departemeanttas. Sámediggeráđđi lea addán
departementii  signálaid ahte mii vuordit ahte stáhta sámi
vuoigatvuođaid barggu  oktavuođas čuovvu daid stándarddaid mat
ovddiduvvojit  riikkaidgaskasaš oktavuođain ja bidjá daid vuođđun
siskkáldas  proseassas mii lea jođus. Dasto lea áibbas
vealtameahttun deaŧalaš  ahte dán barggus deattuhuvvojit maiddái
vieruiduvvan  vuoigatvuođat. Sámediggeráđđi lea sávvan beassat
viidáseappot  barggus ovttas bargat Ráđđehusain, ja ahte dát
ovttasbargu  formaliserejuvvošii  Sámi vuoigatvuođalávdegoddi
máttabealde.  Finnmárkku Sámi vuoigatvuođalávdegoddi Finnmárkku
máttabeallái ii  leat vuos nammaduvvon. Sámediggeráđđi lea
ovttasráđiid  Justisdepartemeanttain boahtán ovttaoaivilii ođđa
sámi  vuoigatvuođalávdegotti mandáhta ja jođiheaddji
ektui. Ráđđehus lea  dovddahan ahte Sámediggi galgá sáhttit
evttohit golbmasa dan 14 lahtu  gaskkas dan ođđa Sámi
vuoigatvuođalávdegoddái. Ášši birra  dollojuvvui čoahkkin
14.12.00 Justisdepartemeantta stáhtačálliin. ja  presideanta fas
doalai čoahkkima ášši birra joavkojođiheaddjiiguin.
29.01.01. Doppe šattaimet ovttaoaivilii das ahte departementii
ovddiduvvo Sámedikki kandidáhtaevttohus, ja eará bealit mat gusket
Sámi vuoigatvuođalávdegotti ásaheapmái  2.4.3 Stáhta allmenneha ja
stáhta čálekeahtes eatnamiid hálddašeapmi ja administeren
Finnmárkkus, láhkaásahusrievdadusárvalus - gulaskuddan Dat
rievdadusat  maid departemeanta lea árvalan láhkaásahusain stáhta
allmenneha ja  stáhta čálekeahtes eatnamiid hálddašeami ja
administrerema  oktavuođas Finnmárkkus, čatnasit oanehaččat go
dadjá dasa ahte dat  ođđaásahuvvon Stáhta eanadoallohálddašeapmi
šaddá váidalusorgánan,  iige Statsskog SF ja
Eanadoallodepartemeanta.  Sámediggi deattuha  iežas prinsihpalaš
oainnu áššái, ahte Stáhtá vuvddiid direktoráhta  nuppástuhttin
1993:s Stastsskog SF:n ii dávis daid eamiálbmot  geatnegasvuođaide
maidda Norga lea čadnojuvvon, eai ge daid  lohpádusaide mat
sápmelaččaide leat addojuvvon.  Go diet lea  daddjojuvvon, de
fuomášii Sámediggeráđđi ahte dattetge lea  ulbmállaš rievdadit
váidalusorgána. Dál lea jurddašuvvon dakkár  vuogádat mas šaddá
duohta guovttedását váidalusmeannudeapmi, dalle go  dat mearrádusat
mat leat dahkkojuvvon Statsskog, Eanavuovdinstivrra,
eanadoallohoavdda dahje meahccestivrraid beales, váidaluvvojit  .
2.4.4 Minerálaláhka.    Čoahkkin stáhtačálliin Olav Soleng Ealáhus-
ja gávpedepartemeanttas  (EGD) 13.11.00 ođđa minerálaláhkaevttohusa
birra, várrepresideanta  dárkilasttii Sámedikki mearrádusa áššis
ahte ođđa minerálaláhka ii  galggašii meannuduvvot Stuorradikkis
ovdal go vuoigatvuohta  Finnmárkku eatnamiidda ja čáziide lea
čilgejuvvon. Danne go  láhkaevttohusas leat mearrádusat main leat
váikkuhusat  vuoigatvuođaproblematihkkii  Sámediggeválga ja sámi
jienastuslohku.  Čavčča sámediggeválgii ráhkkaneapmi lea
álggahuvvon. Leat ožžon 4  ohcama beassat registreret
sámepolitihkalaš ovttadahkan; Sámi  válgalihttu, Guovddášbellodat,
Bargiidbellodat ja  Riddobellodat. Ohcamat meannuduvvojit
válgalávdegotti vuosttas  čoahkkimis 19.02.01. Hálddahusas lea
leamaš sáhkavuorru guovddáš  válgakonfereanssas 09.02.01, ja áigut
searvat davimus fylkagielddaid  válgakonfereanssaide maid dollet
gielddaide. Mihttomearrin lea  muittuhit gielddaid sámediggeválgga
birra ja sihkkarastit dan ahte  válgaloahppameanut čađahuvvojit
johtilit ja beaktilit  2.5.1 Sámi  jienastuslohku 2000:s lea sámi
jienastuslohku biddjojuvvon guovddáš  álbmotregisterii. Stáhta
diehtojuohkinbálvalus (SI) lea Sámedikki  ávžžuhusa vuođul
analyseren sámi jienastuslogu ođđajagi 2001  nammii. Maŋimuš
válggas ledje 8667 olbmo  jienastuslogus. Ođđajagimánus 2001 ledje
jienastuslogus dušše 8216  olbmo. Erohus dán guovtti logu gaskka
lea 411 olbmo (40 ođđa olbmo  geat leat čálihan iežaset
jienastuslohkui eai leat mielde dien  logus). Ráđđi lea 29.01.01
beaiváduvvon reivves departementii bivdán  kártet vejolaš sivaid
erohussii, ja dan maŋŋá álggahit dárbbašlaš  doaibmabijuid.
Hálddahus lea álggahan kampánjja dainna áigumušain  ahte oažžut
eanet olbmuid sámi jienastuslohkui. Vuosttažettiin  dáhttu ráđđi
buoridit fuomášumi ja máhtolašvuođa jienastuslogu  birra, nu ahte
oažžut eanet olbmuid jienastuslohkui 2001  válgii. Maŋimuš
áigemearri čálihit sámi jienastuslohkui lea  cuoŋománu
30. b. 2001. Kampánjja vuođul lea maiddái ulbmilin  ráhkadit
strategiija movt oažžut eanet olbmuid jienastuslohkui 2005  válgii
Álbmotregistera guovddáškantuvrra logut čájehit ahte  dušše 4
proseantta jienastuslogu olbmuid gaskkas leat nuorat geat  leat
vuollel 25 jagi. 36 proseantta sin gaskkas leat nissonolbmot, ja  64
proseantta fas albmát. Olles 68 proseantta, čiežas logi olbmo
gaskkas sámi jienastuslogus - leat badjel 40 jagi. Logut leat
dramáhtalaččat -- ja muitalit ahte duohtavuođas leat eallilan
albmát stuorra eanetlogus jienastuslogus. Ráđđi oavvilda ahte dál
lea hui deaŧalaš movttiidahttit nuoraid ja nissonolbmuid -- ja lea
danne válljen juste nuoraid ja nissonolbmuid sámi jienastuslogu
diehtojuohkinkampánjja váldoolahusjoavkun.  Diehtojuohkinkampánjjat
mat čađahuvvojedje 1993 ja 1997 válggaid oktavuođas, eai buktán
dákkáraš bohtosiid maid leimmet vuordán. Danne áigut geahččalit
eará vugiid diehtojuohkinkampánjjas dán vuoro. Sámi servodat lea
čielga fierpmádatservodat -- ja doaivut dán sáhttit geavahit
ávkin. Mis lea ulbmilin muittuihit ovttaskas sápmelažžii, sámi
organisašuvnnaide, bellodagaide ja servodatásahusaide dan
ovddasvástádusas mii dain lea, ahte fertejit aktiivvalaččat
váikkuhit sápmelaččaid rekrutterama sámi jienastuslohkui. Sámediggi
galgá ráhkadit diehtojuohkinávdnasiid ja juohkit dieđuid -- ja
veahkehit diehtojuohkinbarggus. Nu ollugat go vejolaš galggašedje
aktiivvalaččat váikkuhit ja oččodit eanet sámiid
jienastuslohkui. Dát fierpmádatvuohki lea válljejuvvon dan geažil go
diehtit ahte olbmot diehtojuohkima oktavuođas guldalit buorebut daid
olbmuid geaidda sis lea luohttámuš dahje geaid juo dovdet -- ja
olbmot várra eai bija nu stuorra deattu dan diehtojuohkimii maid
byråkráhtat dahket, ja almmushuskampánjjaide. Dán vuođul lea ráđđi
ovttasráđiid politihkalaš jođiheaddjiiguin mearridan juohkit
400.000,- kruvnnu dán jagi bušeahtas joavkkuide, mii galgá
geavahuvvot sápmelaččaid rekrutteremii sámi jienastuslohkui
Čakčat dahkkojuvvo evalueren ja čielggadusprošeakta. Ulbmilin lea
gávnnahit movt beaktilepmosit sáhtášii mobiliseret jienastuslohkui
čáliheami 2005 válgga rádjái.  Sámediggeráđis lea ulbmilin ahte
buohkat geat devdet kriteriijaid galget vai sáhttet jienastit
čálihit  iežaset sámi jienastuslohkui ja galget jienastit
sámediggeválggas. Dán válggas lea erenoamáš deaŧalaš
movttiidahttit  nuoraid ja nissonolbmuid.  Eará diehtojuohkinbargu
2.6.1.  Bálvalusdieđáhus Sámediggeráđđi lea loahpaheamen barggu
bálvalusdieđáhusain. Ráđđi lea válljen ráhkadit bálvalusdieđáhusa
guovtti siva geažil: danne vai mii ieža eanet oaidnit makkár
bálvalusaid mii galgat addit olbmuide ja movt sin bálvalit. Muhto
deaŧaleamos lea ahte olbmot galget beassat oaidnit maid sii sáhttet
vuordit ja gáibidit mis -- sihke álbmotválljenorgánan,
hálddašanorgánan ja hálddahussan.  Sámediggeráđđi lea válljen
fokuseret diehtojuohkima vuoigatvuođaid birra. Daid ortnegiid dihte
mat Sámedikkis leat, lea dárbu muitalit makkár vuoigatvuođat olbmuin
leat -- leaš dal sáhka girjjiid luoikkaheami birra girjerádjosis,
dahje ealáhusdoarjaga ohcama birra ealáhusfoanddas. Muhto buot
deaŧaleamos -- ja áibbas mearrideaddji vuoigatvuohta -- lea
jienastanvuoigatvuohta.  2.6.2 Interneahtta Sámedikki fálaldat
interneahtas livččii galgan leat sajis ođđajagimánu gasku. Go nu
ii šaddan, de boahtá dat das go TietoEnator teknihkalaš čoavddus
ii  doallan dan dási mii leai šiehtaduvvon. Deaŧalaš bealli
neahtta-čovdosis lea Microsoft ovddidan ođđa sámi
bustávva-čoavddus. Čájeha dattetge ahte eai buot
Microsoft-prográmmat ge doarjjo dan ođđa giellateknologiija, ja man
geažil guovddáš doaimmat neahtta-čovdosis eai doaimma. Dasa lassin
leat systemas eará teknihkalaš váttisvuođat mat hehttejit Sámedikki
iskkadeames čovdosa dohkálaččat ja juohkimis dieđuid dan
bokte. Sihke TietoEnator ja Sámedikki iežas IT-konsuleanttat
prioriterejit váttisvuođaid buot bajimužžii. Váttisvuođat leat
dattetge dakkárat ahte dál lea váttis dadjat juste beaivvi goas
váttisvuođat čoavdašuvvet.  Sámedikki hálddahus ráhkkana dattetge
johtilit oažžut čovdosa gárvvisin, ja sisdoalu ráhkadeapmi leat
bures jođus buot ossodagain.  2.6.3 Guossit Sámedikki gussiid lohku
lea issorasat lassánan 2000 čavčča. Fárrema rájes, borgemánu 2000
rájes gitta ođđajagimánnui 2001 leat fitnan sullii 5.000 guossi
Sámediggevisttis. Našuvnnalaš ja riikkaidgaskasaš preassaolbmuid
oktavuođaváldimat leat maiddái lassánan -- várra danne go Sámediggi
lea ožžon iežas dálu. Visti čájehuvvo gussiide juohke beaivvi --
ja hálddahus pláne sierra diehtojuohkinfálaldaga gussiide 2001
turistaáigodaga várás.  2. Dearvvasvuohta ja sosiála Jagi 2000
golggotmánu loahpageahčen dollojuvvui čuovvulanseminára
prošeaktajođiheaddjiide. Seminára fáddán leai »ollislaš
dearvvasvuođa- ja sosiálafálaldat sámi álbmogii, hástalusat
geavahusoassái». Deattuhuvvui movt sámi kultuvrralaš
gelbbolašvuohta  galggašii heivehuvvot go galgá juksat mihttomeari
ollislaš  dearvvasvuođa- ja sosiálabálvalusaid dáfus sámi
álbmogii. Seminára  sisdoallun leai sámi kultuvrralaš
gelbbolašvuohta dearvvasvuođa- ja  sosiálavuogádagas ollislaččat;
makkár gáibádusaid dat bidjá  politihkalaš dássái, politihkalaš
signálaid gaskkusteapmi guovddáš  dásis báikkálaš dearvvasvuođa-
ja sosiálavuogádahkii,  institušuvdnadássái ja bargiid dássái
Prošeaktaruđat 2001:s leat  almmuhuvvon dainna eavttuin ahte
Sosiála- ja  dearvvasvuođadepartemeanta juolluda ruđaid
dearvvasvuođa- ja  sosiálaulbmiliidda. Sámediggi lea ožžon sullii
65 prošeaktaohcama  .  7. Mediija   .  2.8.1 Oppalašsáddehat sámi
álbmogii Sámediggeráđđi lea  buktán cealkámuša
Oppalašsáddehatráđđái ráđi dieđáhusa  oktavuođas
2000-2001. Ráđđi oaidná ahte lea dárbu nannet Norgga
oppalašsáddehaga geatnegasvuođaid sámi
álbmogii. Oppalašsáddehatráđđi lea danne bivdojuvvon rievdadit
oppalašsáddehat kriteriijaid dainna lágiin ahte maiddái dat ožžot
bajit dási mihttomearrin nannet sámi kultuvrra, giela ja identitehta
-- eai ge dušše norgalaš kultuvrra mii gal lea dárkilaston dáláš
oppalašsáddehaga kriteriijain. Dán oktavuođas lea Sámediggeráđđi
bivdán oažžut lahtu Oppalašsáddehatráđđái sámi álbmoga
ovddasteaddjin.  Sámediggeráđđi lea bivdán Kulturdepartemeantta
čielggadit NRK Sámi Radio. Leat bivdán árvvoštallat erenoamážit
dakkár doaibmabijuid maiguin sáhtášii nannet NRK Sámi Radio
redakšuvnnalaš ja ekonomálaš friijavuođa. Dán čielggadusbarggus
galggašii váldot mielde NRK Sámi Radio vejolašvuođat oažžut
sierra ruđaid ja sierra stivrra. Ovdáneapmi maŋimuš áiggiid lea
dagahan ahte ekonomálaš ja redakšuvnnalaš ovddasvástádus lea
sirdojuvvon sámi servodagas Marienlystii Osloi. Dát ii leat dohkálaš
sámi oppalašsáddehahkii.  Mii leat ávžžuhan oppalašsáddehagaid
nannet tv-fálaldagaid sámi mánáide. Positiivvalaš miellaguottuid
sámegillii ferte oažžut juo nuorran, ja danne lea deaŧalaš ahte
sámegiella duohtavuođas šattašii medijagiellan. Danne lea áibbas
vealtameahttun oažžut sámegillii beaivválaš tv-fálaldagaid.  2.8.2
Sáddehatfálaldat sámi mánáide NRK Sámi Radio prográmmaráđi lahtut
dovddahedje juovlamánus 2000 balu ahte tv-prográmmaid buvttadeapmi.
mánáide ja nuoraide geahpeduvvošii dan geažil go beaivválaš.
tv-ođassáddagat ásahuvvojit. Danne lea ráđđi bivdán NRK Sámi
Radios  čilgehusa ášši birra.  Sámi medijafálaldat mánáide ja
nuoraide leat  juo dál áibbas uhccán, ii ge daid oktavuođas gal movt
ge šat heive  seastit dahje geahpedit. Sámediggeráđi mihttomearrin
lea ahte  tv-fálaldagaid mánáide ja nuoraide galgá lasihit, ja dáid
beliid  meannuda ráđđi dalle go buktá árvalusa sámi
medijapolitihka  prinsihpaide ja mihttomeriide miessemánu
dievasčoahkkimis.  2.8.3.  Sámedikki medijapolitihkka Guovvamánu
1. b. 2001 leai áigemearri  buktit gulaskuddama sámi medijapolitihka
prinsihpaide ja  mihttomeriide. Dán rádjái eai leat boahtán galle
cealkámuša ráđi  gulaskuddanoaivadussii. Ráđi árvalus ovddiduvvo
dievasčoahkkimii  miessemánus 2001  Riikkaidgaskasaš ja
davviriikkalaš eamiálbmogat  ja sámi ovttasbargu 2.9.1 ON
eamiálbmotjulggaštus Bargu ON dásis  eamiálbmotjulggaštusain lea
deaŧalaš eamiálbmoga  vuoigatvuođaide. Sámediggi lea searvan
Norgga delegašuvdnii dan  rájes go julggaštusárvalus bođii
1994:s. Skábmamánus 2000 gávnnahii  dattetge ráđđi dan ahte eat
sáhte searvat Norgga delegašuvdnii, eat  ge lean mielde bargojoavkku
čoahkkimis. Sivvan dasa leai  guovttemielalašvuohta Norgga
posišuvnnaid ektui šiehtadallamiin,  erenoamážit eamiálbmogiid
iešmearrideami gažaldagas. Ferte maiddái  namuhit ahte
Sámediggeráđi oainnu mielde ii leat oktavuohta.
Olgoriikadepartemeanttain leamaš dohkálaš dáid áššiid dáfus, dát.
guoská maiddái Norgga áŋgiruššamiidda eamiálbmotjulggaštus.
proseassas.  2.9.2 Bissovas forum eamiálbmotáššiid várás ON:s ON.
dievasčoahkkin mearridii 2000 juovlamánu álggus ahte galgá ásahuvvot.
Bissovaš eamiálbmotforum ON:s, ruhtadangažaldat lea vel.
báhcán. Sámediggeráđđi oaidná hirbmat positiivvalažžan go
ásahuvvo  bissovaš eamiálbmot ON:s ja dat ásahuvvo ON
eamiálbmotlogijagis. Sámi  parlamentáralaš ráđđi lea evttohan
professor Ole Henrik Magga  eamiálbmogiid ovddasteaddjin
sámi/inuihtaid guovllu ovddas.  2.9.3.  Barentsovttasbargu Norlándda
fylkagielda válddii 28.11.00 badjelasas  Barentsovttasbarggu
guovlulaš dási ovdagoddedoaimma Murmánskka Oblast  maŋis. Dán
seamma beaivvi rájes šattai várrepresideanta Ranghild  L. Nystad
eamiálbmogiid ovddasteaddjin Barents Regiovdnaráđis. Áirras  Egil
Olli nammaduvvui Sámedikki ovddasteaddjin eamiálbmogiid  bargojovkui
Čoahkkimis 20.11.00 olgoriikaministeriin Jagland  deattuhii
várrepresideanta ahte lea dárbu oažžut bissovaš.
eamiálbmotovddasteaddji Regiovdnaráđđái vai oktilašvuohta.
eamiálbmotáššiin Barentsbarggus doalahuvvošii. Dasto namuhuvvui.
ahte lea dárbu oažžut ekonomálaš doarjaga Barentsbarggu.
eamiálbmotovddastussii. Eamiálbmotovddasteaddjiin, erenoamážit.
ruošša bealde ii leat ruhta ráhkkanahttit áššiid dahje
mátkkoštit  čoahkkimiidda.  Dan oktavuođas go várrepresideantta
álggii  Regiovdnaráđđái dollojuvvui čoahkkin 22.12.00
várrepresideantta,  Kárášjoga gieldda ja Barentsčállingotti
gaskka. Čoahkkimis leai  sáhka ustitvuođabarggu birra Kárášjoga
gieldda ja Lujávrri gieldda  Ruoššabealde, gaskka. Deaŧaleamos
áŋgiruššansuorgin Murmánskka  Oblast:s lea leamaš juste
ustitvuođabargu eamiálbmogiid ektui  Kárášjoga ja Lujávrri
gielddaid gaskka.  2.9.4 Davviriikkalaš  sámekonvenšuvdna
Gieldadepartemeanta lea sádden raportta  »Davviriikkalaš
sámekonvenšuvnna dárbu ja vuođđu» gulaskuddamii  ollu
institušuvnnaide ja organisašuvnnaide. Sámediggi lea áššis  32/98
Davviriikkalaš sámekonvenšuvdna, meannudan raportta ja dahkan.
mearrádusa áššis. Sámediggi doarjjui dás earret eará evttohusa ahte.
nammaduvvo ekspeartalávdegoddi mii galgá bargat viidáseappot.
konvenšuvnnain. Dasto deattuhuvvui mearrádusas ahte sámedikkiin
ferte  leat guovddáš sadji barggus viidáseappot, dát guoská maiddái.
ekspeartalávdegotti nammadeapmái ja lávdegotti mandáhta hábmemii
Dasto čujuhii Sámediggeráđđi vástádusreivvestis
gieldadepartementii  ahte mis lea beroštupmi diehtit movt bargu
davviriikkalaš  sámekonvenšuvnnain viidáseappot lea jurddašuvvon,
ja eaktuduvvui  ahte Sámediggi oažžu guovddáš saji
plánenproseassas viidáseappot.  2.9.5 Oktasaščoahkkin
sámeministeriid ja sámedikkiid presideanttaid  gaskka Vuosttaš
čoahkkin sámeministeriid ja sámedikki presideanttaid  gaskka
dollojuvvui Kárášjogas skábmamánu 2. b. 2000. Čállojuvvui  vuollái
protokolla davviriikkalaš ovttasbarggu birra davviriikkalaš
áššiin, fáddán protokollas leat: 1. Ođđa davviriikkalaš
ovttasbargu sámi áššiin, 2. Davviriikkalaš sámekonvenšuvdna,
3. Sámi vuoigatvuođalávdegotti čielggadusat,
4. Nuortasámiid/skoaltálaččaid giella ja kultuvra,
5. Davviriikkalaš sámi profešuvdnaoahpahusat, 6. Sámi
dáiddaallaoahppu ja 7. Sámedikkiid gaskasaš ovttasbargu -- Sámi
parlamentáralaš ráđđi. Ruoŧa ráđđehus lea váldán badjelasas
ovttasbarggu jođiheami, ja jáhku mielde dollojuvvo boahtte čoahkkin
skábmamánus 2001.  2.9.6 Interreg III Prográmmaárvalusat, mas leat
mielde guokte sámi oasseprográmma (Interreg Sápmi ja Intereg
Åarjelsaemien) lea sáddejuvvon EO-komišuvdnii loahpalaš
dohkkeheapmái. Prográmmat dohkkehuvvojit várra cuoŋo-/miessemánus
2001 ja dat biddjojuvvo vuođđun prográmmaid álggaheapmái. Sámi
oasseprográmmat leat iešheanalaččat dan áddejumis ahte daidda
nammaduvvojit sierra mearridanjoavkkut ja sierra
prográmmabušeahtta. 2001 stáhtabušeahtas lea várrejuvvon 1 miljon
kruvdnu goappáge oasseprográmmii. Dát lea lassin Sámedikki ruđaide
Gielda- ja guovludepartemeantta jearaldaga vuođul lea Sámediggi
evttohan lahtuid lullisámi prográmma mearridanjovkui
3. Dásseárvobarggu stáhtus Sámedikki mearrádus áššis 41/00 lea.
čuovvuluvvon 2001 bušeahta disposišuvdnanotáhtas sierra
ossodagaide. Ovttaskas ossodagat galget árvvoštallat ja rapporteret
šaddet go ekonomálaš resurssat juogaduvvot eahperievttalaččat
nissonolbmuid ja albmáid gaskka, iežaset
bušehttadisposišuvnnain. Rapporttaid vuođul de ráhkadit ossodagat
strategiijaid movt njulget vejolaš boasttuvuođaid  Sámi
nissonolbmuid oidnosii buktima oktavuođas, maid sii leat bargan min
servodahkii ávkin, leat sádden ávžžuhusa oainnusin dahkat Elsa
Laula  Renberg barggu. Dán sáhttá dahkat dainna lágiin ahte sierra
oktavuođain sierra mearkabeivviin miehtá jagi lágiduvvo juoga su
muitun, ja erenoamážit álbmotbeaivvedoaluin 06.02.02. 2002:s lea
logi  jagi áigi go sámi álbmotbeaivi ásahuvvui, ja danne lea
lunddolaš  beaivvi ávvudeami oktavuođas bidjat erenoamáš deattu
dasa maid Elsa  Laula Renberg eallin ja doaibma lea váikkuhan sámi
servodahkii. Ráđđi lea maiddái álggahan prošeavtta čohkket
dieđuid ja ávdnasiid Renberg:a birra ja fuolahit daid olbmuid
olamuddui  Ráđđi áigu ovddidit dásseárvopolitihkalaš čilgehusa
miessemánu dievasčoahkkimii.  10. Sámedikki ođđasis organiseren
Sámedikki organiseren lea dál sajis. Vuollásaš ráđit
heaittihuvvojedje 31.12.00, ja doarjjastivra ja giellastivra
doaibmagohte. Proseassa oktavuođas lea leamaš sáhka sáhttá go
Sámediggi heaittihit Sámi kulturmuitoráđi ja Sámi giellaráđi, go
dat  leat ásahuvvon sierra lágaid ja láhkaásahusaid vuođul.  Mii
guoská  ođđasis organiserema oktavuhtii sámelága
giellanjuolggadusaide, de  deattuhuvvo ahte Sámediggi formálalaččat
lea rievdadan Sámi  giellaráđi nama Sámedikki
giellastivran. Sámedikki mearrádusas  áššis 23/00 čuoggás 5 boahtá
ovdan ahte giellastivra meannuda sámi  giellaáššiid. Dán
mearrádusas ii leat lagabuidda definerejuvvon  makkár doaimmat
giellastivrras galget leat, juste danne go sámelága
giellanjuolggadusaid láhkaásahusas § 3 -- 12 addojuvvojit lagat
njuolggadusat orgána doaimmaide. Danne dávista Sámedikki mearrádus
áššis 23/00 sámelága giellanjuolggadusaid ja guoskevaš
láhkaásahusaid rámmaide.  Sámedikki hálddahus lea maiddái doallan
čoahkkima Kulturdepartemeanttain ja Gielda- ja
guovludepartemeanttain  09.01.01 mas geahčadeimmet čuolmmaid
sámelága giellanjuolggadusaid  ektui. Dán čoahkkimis leimmet
ovttaoaivilis das ahte lea dárbu  árvvoštallat álggahit barggu mii
guoská sámelága  giellanjuolggadusaide ja láhkaásahusaide. Danne go
dáláš sámelága §  3-12 sáhttá áddet nu ahte dat bidjá čanastagaid
Sámedikki iežas  doaimma organiseremii, mii ii áibbas dávis sámelága
§ 2-12, njealját  lađđasii, ja go sámelága láhkaásahusat leat
boarásmuvvan maiddái  dili ektui mii vuollásaš ráđiin leai ovdal
nuppeláhkái  organiserema. Kulturdepartemeanta lea 10.01.01 reivves
jearran makkár  justeremiidda dahje rievdadusaide Sámedikki mielas
lea dárbu sámelágas  ja dan lahkaásahusain. Dát meannuduvvo áššin
miessemánu  dievasčoahkkimis dan oktavuođas go čielggadeapmi
sámegiela dili  birra meannuduvvo.  Earáláhkái organiserema
oktavuohta  kulturmuitoláhkii lea čilgejuvvon
Birasgáhttendepartemeantta 17.01.01  reivves (mielddusin), mas váldi
sámi kulturmuittuid hálddašeapmái  kulturmuitolága vuođul
addojuvvui Sámediggái  Sámedikki hálddahus  lea dál organiserejuvvon
daid eavttuid ektui maid Sámediggi  mearrádusastis leai
bidjan. Ossodatstruktuvra leai sajis  ođđajagimánu 1. b. ja dat
leat 7 ossodaga ja buot ossodagat leat  doaimmas.  11. Eará áššit
Lullisámi doaibmaplána Joavku mii lea  ráhkadan Lullisámi
doaibmaplána lea loahpahan barggus ja plána lea  geigejuvvon
presidentii. Plána galgá sáddejuvvot viiddis  gulaskuddamii. Ráđđi
áigu sáddet ášši gulaskuddamii, ja áiggošii  bidjat dan
dievasčoahkkimii meannudeapmái 2001 skábmamánus. Dan ferte
mearridit dat ođđa Sámediggi mii válljejuvvo  Ráđđehusa
Davvi-Norgga lávdegotti čuovvuleapmi Ráđđehusa Davvi-Norgga barggu
oktavuođas dollojuvvui čoahkkin Čáhcesullos guovvamánu 6. b., masa
serve Sámedikki presideanta ja njealje davimus
fylkasátnejođiheaddji. Ráđđehusa beales ledje gielda- ja
guovluminister, guolástusminister ja Ealáhus- ja gávpedepartemeantta
ja Suodjalusdepartemeantta stáhtačállit. Čuovvuvaš fáttát ledje
čoahkkimis: 1) movt galgá riikaoassi geavahit iežas ovdamuni ođđa
maritiima šlájaid ja maritiima bioteknologiija ovddideamis, 2) Sámi
giella ja kultuvra resursan ealáhusovddideapmái ja 3) movt riikaoassi
galgá dustet ovdáneami oljju/gássa ja guolástusa oktavuođas, dasa
gullá maiddái ovdáneapmi Davvioarje-Ruoššas  Sámedikki presideanta
doalai sáhkavuoru; sámi giella ja kultuvra resursan
ealáhusovdáneapmái  sámi servodagas, ja ovddidii sierra notáhta
áššis. Maŋŋelis seamma  beaivvi searvvaiga presideanta ja
gieldaminister sámi álbmotbeaivvi  ávvudeapmái Várjjat Sámi Museas
Vuotnabađas  Rávttošnjárgga  álbmotmeahci viiddideapmi Porsáŋggu
gielddas Sámediggeráđđi lea  addán gulaskuddancealkámuša
áššái. Ráđđi lea erenoamážit  cuiggodan ahte Sámediggi ii gal
dohkket ahte dien muttos deaŧalaš ja  guovddáš rievtti, nugo
boazodoallorievtti hálddašeapmi, sirdojuvvo  Luondduhálddašan
direktoráhtii  Sámi álbmotbeaivvi čalmmusteapmi.  Maŋimuš vahkuid
dáhpáhusaid geažil lea ráđđi várrepresideantta  bokte ávžžuhan
gielddaid ja organisašuvnnaid bidjat deattu  gierdemeahttunvuođa ja
rasismma vuostálastimii servodagas, dalle go  sámi álbmotbeaivi
čalmmustuvvui. Ráđđi čuovvulii dán dan beaivvi
sáhkavuoruinis. Dasto lea hálddahus álggahan ráhkadit strategiija dán
čuovvuleapmái skuvllain  Álttá-ášši duođašteapmi ja
nealgudanakšuvnna čuovvuleapmi Sámediggeráđđi háliida bidjat
deattu nealgudanakšuvnna mearkkašupmái sámerievttálaš ovdáneapmái,
vai nealgudeaddjiid áŋgiruššamat sámi servodahkii ožžot dan
dohkkejumi maid ánssášit. Álgovuorus álggahuvvo bargu duođaštit ja
oainnusin dahkat sierra beliid nealgudanakšuvnnas ja dan
mearkkašumis sámerievttálaš ovdáneapmái. Ráđđi háliida
erenoamážit gávdnat dakkár arena nealgudeaddjiide gos ieža sáhttet
muitalit iežaset historjjá birra.  Dasa lassin lea ráđđi meannudan
váidalusáššiid ja ráhkkanahttán áššiid dán dievasčoahkkimii
12.3. Nammadeamit Sámedikki giellastivra ja Sámi giellalávdegoddi
Sámediggeráđđi lea nammadan čuovvuvaš lahtuid ja peršuvnnalaš
várrelahtuid Sámedikki giellastivrii: Lahtut: : Davvisámi juogus:
1. perš. várrelahttu: 2. perš. várrelahttu Nils Øyvind Helander
(jođiheaddji) Kjell Kemi Else Turi Tor Magne Berg Steinar Nilsen
Marit Breie Henriksen Inger-marie Oskal Magne Einejord Ardis Ronte
Eriksen Julevsámi juogus: Anders Kintel Anders Nystø Kaia Kalstad
Lullisámi juogus: Nora Brandsfjell (n.jođih.)  Åsta Granefjell
Pentha  Albert Jåma Nammadeapmi gusto dán válgaáigodaga. Presideanta
mearrida  lagat njuolggadusaid giellastivrii  Lahtut Sámi
giellalávdegoddái:  Nils Øyvind Helander várre: Inger-marie Oskal
Anders Kintal várre:  Anders Nystø Nora Brandsfjell várre: Åsta
Granefjell Pentha  .  Sámedikki nuoraidpolitihkalaš lávdegoddi
Sámediggeráđđi lea nammadan čuovvuvaččaid nuoraidpolitihkalaš
lávdegoddái, geat galget ráhkkanahttit Sámedikki 2001
nuoraidkonfereanssa:.  Hallgeir Skøyen Varsi (jođiheaddji)  Laila
Nystad.  Inga Márjá Steinfjell.  Lávdegoddi lea álgán ráhkkanit 2001
nuoraidkonferensii. Lávdegoddi doalai vuosttas čoahkkima
26.01.01. Čoahkkimis 08.02.01 lea lávdegoddi árvalan konfereanssa
áiggi, báikki ja fáttáid. Nuoraidkonfereansa lea deaŧalaš
eavttuidbiddji mánáid- ja nuoraidprošeavtta čuovvuleamis
Nuorta-Finnmárkku guovllustivra.  Sámediggi lea nammadan
Nuorta-Finnmárkku guovllustivrii Ellinor Guttorm Utsii várrelahttun
Nils Ole Smuk.  3.4 Sámi girkoráđđi.  Sámediggi lea nammadan Sámi
girkoráđđái áigodahkii 1999 -- 2002 Anne Berit Gaup Skumii
várrelahttun Hege Fjellheim Sarre.  3.5 Plánaláhkalávdegoddi  
Sámediggeráđđi doarju NBR árvalusa ahte John Henrik Eira nammaduvvo
boazodoalu ovddasteaddjin Plánaláhkalávdegoddái. Dasto áigu
Sámediggeráđđi váldit oktavuođa Birasgáhttendepartemeanttain ja
oččodit Sámediggái sierra ovddasteaddji láhkalávdegoddái.    3.6
Davviriikkalaš diehtojuohkinkantuvra Davvi-Norggas  
Sámediggeráđđi lea nammadan Heaika Skum lahttun Davvi-Norgga
Davviriikkalaš diehtojuohkinkantuvrra stivrii áigodahkii 2001 --
2002. Skum várrelahttun nammaduvvui Inga Ravna Eira.   .  13.4
Ođđa áššiid dieđiheapmi - čuovvuleapmi  .  Evttohuš
Njuolggadusat guovtti váldogiela duođašteapmái.  Sámedikkis lea
leamaš čoahkkin Girko-, oahpahus- ja dutkandepartemeanttain ja
Oahpahusguovddážiin ja lea guorahallan sáhtášedje go oahppit
vuođđo- ja joatkkaskuvllain válljet guokte
vuosttasgiela. Vejolašvuohta válljet guokte nuppigiela
guorahallojuvvui maiddái. (Ovdamearkka dihtii: davvisámegiella
vuosttašgiellan ja dárogiella nubbingiellan. Nubbin giellan II
sáhtášii leat vejolašvuohta válljet suomagiela dahje juogo mátta-
dahje julevsámegiela). Sámediggeráđđi bargá viidáseappot áššiin
ovttasráđiid Oahpahusguovddážiin ja Girko- ja
oahpahusdepartemeanttain  .  Eavttuhus 2 Sámedikki áŋgiruššamat
boahtteáiggi luonddubirrasa ja luondduvuođu sihkkarastimis
Finnmárkkus.  Sámediggi lea go ođđasis organiseren gustogođii
ođđajagimánu 1. b. 2001 bidjan deattu birasgažaldagaide oktan
váldoáŋgiruššansuorgin. Dát váikkuhivččii maiddái boahtteáiggi
luonddubirrasa sihkkarastima Finnmárkkus. Sámediggeráđđi oaidná
prioriterejuvvon bargun geahčadit birasgažaldagaid olles sámi
guovllus, gávdnan dihte ođđa strategiijaid buoremus vejolaš
birasgáhttenhálddašeapmái.   Eavttuhus 3 Vuoigatvuohta oahpahussii
sámegielas.  Sámediggeráđđi lea čoahkkimis guđát vahkus
guorahallan ášši Girko-, oahpahus- ja dutkandepartemeanttain ja
Oahpahusguovddážiin. Ráđđi bargá viidáseappot áššiin, ja vástádus
GOD:s boahtá várra fargga.   Eavttuhus 4 Tromssa fylkagieldda
joatkkaskuvladási skuvlastruktuvrra árvvoštallan  31.11.00
beaiváduvvon reivves Tromssa fylkagildii lea ráđđi dovddahan ahte
ballá ahte fylkagielda ekonomálaš dili geažil árvvoštallá
heaittihit daid joatkkaskuvllaid mat fállet oahpahusa sámegielas,
omd. Skániid joatkkaskuvlla. Ráđđi lea bivdán oažžut dieđuid
ášši ovdáneami birra.  Eavttuhus 5 Sámi fanasduddjonárbevierru
Sámediggeráđi mielas gullá sámi fanasduddjonárbevierru sámi
kulturmuittuid suodjaleapmái, maid Sámediggi dál goziha. Nugo muđui
eará ge doaimmain sámi kulturmuittuid suodjaleamis, de leat maiddái
ollu ja stuorra hástalusat oažžut ovdan dieđuid sámi árbevieruid
birra, ja dat gáibida stuorát áŋgiruššamiid sihke dutkama ja
hálddašanstrategiijaid ektui. Bargu sámi fanasduddjonvieruid ektui
lea dakkár bargu masa Sámediggi sáhtášii váikkuhit eanet dutkama, ja
hálddašeami ovddideami bokte.   14.5. Čoahkkimat.  Sámedikki
presideanttas ja ráđđelahtus Isak Mathis O. Hætta lea leamaš
čoahkkin 30.01.01 Kulturmuitolávdegotti jođiheaddjiin Tora Aasland
ja lávdegotti lahtuin Audhild Schanche. Dán čoahkkimis geahčaduvvui
Kulturmuitolávdegotti bargu dán rádjái, ja dasa lassin kulturmuittuid
hálddašeami dárbbut ja hástalusat.  15.6. Dievasčoahkkináššit.
Sámediggeráđis livččii áigumuššan ovddidit čuovvuvaš áššiid
Sámedikki 28.05 -- 01.06 dievasčoahkkimii:   Sámi dáidda- ja
kulturpolitihkka.  Sámedikki medijapolitihkka  2001-2002
boazodoallošiehtadus.  Sámedikki boazodoallopolitihkka.  Sámegiella.
Rehketdoallu 2000 ja bušeahttareguleren 2001.  Dásseárvopolitihkalaš
čilgehus.  Sámedikki politihkalaš organiseren -- vejolaš
rievdadusat  .  Mielddusin:.  Ovddastus- ja čoahkkingeahčastat
áigodagas 8.05.00 -- 22.10.00.  Sámediggeráđi čoahkkingirjjit 9/00,
1/01 ja 2/01.  Birasgáhttendepartemeantta 17.01.2001 .  Jienasteapmi.
39 áirasis ledje 39 čoahkis.  Jienasteapmi čađahuvvui dáid vuoruid
mielde:.  1. Ášši loahpahuvvui jienasteami haga.
Beavdegirjelasáhus.  Dán áššis ii gáibiduvvon lasáhus
čoahkkingirjái.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Sven-Roald Nystø.   2.  Egil
Olli.  Sven-Roald Nystø.   .  Egil Olli.  3.  Roger Pedersen.   4.
Ragnhild Lydia Nystad.   5.  Magne Ballovara.   6.  Egil Olli. 
7.  Einar Lifjell.  Magne Ballovara.  8.  Geir Tommy Pedersen.   9.
Per Solli.  Ragnhild Lydia Nystad.   .  Per Solli.  10.  Per
A. Bæhr.   11.  Ragnhild Lydia Nystad.   12.  Magne Huuva.   13.
Eva Josefson.   14.  Per Edvin Varsi.   15.  Josef Vedhugnes.
Ragnhild Lydia Nystad.  16.  John Henrik Eira.   17.  Nils
O. Nilsen.   18.  Olaf Eliassen.   19.  Margreta Påve Kristiansen.
.  20.  Berit Ranveig Nilssen.  Egil Olli.   .  Berit Ranveig
Nilssen.  21.  Jarle Jonassen.   22.  Magnhild Mathisen.   23.
Olav M. Dikkanen.   24.  Amund Eriksen.   25.  Ing-Lill Pavall. 
26.  Geir Tommy Pedersen.   27.  Sven-Roald Nystø.   28.  Einar
Lilfjell.   29.  Per Solli.   30.  Ragnhild Lydia Nystad.   31.
Sven-Roald Nystø.   Sámedikki mearrádus jienasteami maŋŋá lea ná:
Sámediggeráđi doaibmadieđáhus oktan mearkkašumiiguin váldojuvvui
diehtun.   Ášši loahpahuvvui guovvamánu 20. b. dii. 16.30.  Ášši
4/01.  Gažaldagat Sámediggeráđđái Sámedikki čoahkkinortnega .  §
11 vuođul.  1. Eai lean gažaldagat .   Ášši meannudeapmi
álggahuvvui ja loahpahuvvui guovvamánu 20. b. dii. 16.30.  Ášši
5/01.  Ođđa áššiid dieđiheapmi.  Ášši meannudeapmi álggahuvvui
guovvamánu 20. b. dii. 16.50.  Áššebáhpirat.  1. Ášši 1 áirasis
Ann-Mari Thomassen, NSR sámediggejoavku:.  Ofuohta/Mátta-Tromssa sámi
suopman ferte čalmmustahttojuvvot sámegiel aviissain nu go Min Áiggis
ja Áššus. Sámediggi ferte bargat dan ovdii ahte stáhta juolluda
ruđaid ovddidit Ofuohta/Mátta-Tromssa suopmana sámegiel
aviissain. »Davvisámegiella» lea eambbo go »Sis-Finnmárkku
sámegiella». Ofuohta/Mátta-Tromssa erenoamáš suopman jávká jus dat ii
ovddiduvvo almmolaš oktavuođain.  2. Ášši 2 áirasis Olav
M. Dikkanen, NSR sámediggejoavku.  Luohtebarggu movttiidahttin
bálkašupmi.  NSR árvala ahte Sámediggi ásaha movttiidahttin
bálkkašumi luohtebargui. Bálkkašupmi attášii vuogas fuomášumi
luohtebarggu ovddideamis, ja livččii maiddái movttiidahttin daidda
geat barget musihkkavugiin, luđiin.  Ášši 3 áirasis Per A. Bæhr,
Guovdageainnu Johttisámiid Listu:  Sámediggi berre bargat dan nala
ahte ráfáiduhtton eatnamat fas bohtet ruovttoluotta boazodollui.
Ulbmil daiguin ráfáiduhtton eatnamiiguin lei ahte galge adnot
heargečorragiidda, ja dat dárbbut leat áibbas nohkan odne.  Ášši 4
áirasis Per A. Bær, Guovdageainnu Johttisámiid Listu:  Go Sámediggi
bidjá dakkár mihttomeriid ahte galgá leat ekologalaš boazodoallu, de
berre maiddái bargat dan nala, ahte rievssatbivdu čakčat beatnagiin,
gildo áibbas earenoamážit ragátbáikkiin.  3.Ášši 5 áirasis Nils
O. Nilsen, NSR sámediggejoavku  doarjja fásta bihtáide julev- ja
lullisámegillii sámi aviissain.  Lea lunddolaš ahte sámegiel aviissat
nu go Áššu ja Min Áigi galget fuolahit fásta aviisafálaldaga maiddái
julev- ja lullisámegillii. .  Sámediggi váldá ášši bajás Gonagaslaš
Kulturdepartemeanttain háhkan dihte doarjaga namuhuvvon áššái. 
Mildosat: Kopiija reivves (23.01.2001) Gonagaslaš
Kulturdepartemeanttas.  Kopiija reivves (31.10.00) Sálto Samesiebrres.
.  4.Ášši 6 áirasis Olav M. Dikkanen, NSR sámediggejoavku.  Sámi
báikenamaid ovddasvástádus berre sirdojuvvot Sámediggái. Dárbbašlaš
reivdadusat báikenammalágas galget dahkkot dán vuođul.   Ášši 7
áirasis Johan Mikkel Sara, BB sámediggejoavku  Seailluhit sámi
kultuvrra olggobealde sámi váldoguovlluid.  Duohtavuohta lea ahte ollu
sápmelaččat šaddet guođđit sámi váldoguovlluid nugomat
Kárášjoga, Deanu, Guovdageainnu skuvlavázzima dehe barggu dihte. Nu
movt ortnet odne doaibmá, de oallugat masset kulturdoaimmahanrievtti
máŋgga suorggis, nugomat ávkkástallat meahci, guolástit ja
loddet. Dát lea stuora váttisvuohtan ja rihkku du olmmošlaš
árbevieruid ja vuoigatvuođaid. Sámediggi berre árvvoštallat ja
cealkit ahte sápmelaččat geat leat fárren berrejit oažžut seamma
vuoigatvuođa ávkkástallat meahci go báikki olbmot dahket sin
ruovttusuohkanis. Dát mearkkaša seamma vuoigatvuođa go báikki
olbmuin juo lea. Diehttelasat berrejit dát vuoigatvuođat heivehuvvot
nu ahte sámi vuođđoealáhusat eai goariduvvo. Omd boazodoallu. Dát
lea dehálaš ášši šaddi buolvva ektui.  5.Ášši 8 áirasis Geir
Liland, Sámi Válgalihtu sámediggejoavku:  Sámiid válgalihttu evttoha
ahte Sámediggi váldá oktavuođa Fylkadikkiin, dainna ulbmilin ahte
ovttastahttit váikkuhandoaimma Guolástusdepartementa ektui.  Mii
oaivvildit ahte livččii lunddolaš ásahit váikkuhanfoandda ovttas
ovttain dehe máŋggain fylkadikkiin, ja várra maid suohkaniiguin vai
buorebut sáhttet ávkkástallat ámmátlaš váikkuheddjiid (lobbybargiid)
Vuođđun min evttohussii lea dat go guovllu álbmotválljen ásahusain
ii leat makkárge váikkuhus guolleriggodagaid hálddašeamis, vaikko
dáin riggodagain lea eavttukeahtes mearkkašupmi rittu ássamii ja
eknomijai.  Eurohpa riikkain lea dál dušše Ukraina mas lea eanet
guovddášstivrejupmi go Norggas. Dálá stáhtabyrokrátiijas lea
diktatuvrralaš stivrenmálle. Buot fápmu lea čohkkejuvvon
departemeanttaide, erenoamážit biras- ja resursahálddašeamis mas lea
stuorra mearkkašupmi midjiide. Finnmárkku eatnamat leat stáhta
oamastusas, ja guolleriggodagat eai formálalaččat gal leat priváhta
oamastusas, daid hálddašit departemeanttat.  Váikkuheaddjit
(lobbybargit) váikkuhit otnáš Norgga
guolástuspolitihka. Lulliguovllukapitála lea njuolga váikkuhan lágaid
ja láhkaásahusaid, nu ahte mii geat ássat davimus guovlluin eat leat
beassan ávkkástallat ovdamuniin mii galggašii leat go ássat lahka
riggodagaid.  Mun namuhan bergenmonopola mii goaridi riikka 1600 ja
1700-loguin. Jagis 1815 ledje dušše 1800 olbmo guolástusgiliin
Finnmárkkus. Dalle go mearriduvvon gáržžideamit loahpahuvvojedje, de
85 jagis lassánii guolástusgiliid lohku 25000:ii jahkái 1900:ii!
(32000 olles fylkkas).  1950: s lassanii olmmošlohku Finnmárkkus
85000:ii. Guolástusdepartemeanta ásahuvvui 1947:s, ja 1948:s šattai
fas guliid monopolagávppašeapmi. 27 fitnodaga ožžo olgoriikii
vuovdinlobi (eksport), eatnašat ledje Bergen-fitnodagat.  Das rájes
njiedjagođii olmmošlohku, ja dál orrot sullii 74000 olbmo
Finnmárkkus.  Monopolagávppašeapmi bisttii 1980-jagiid
loahpageahčái. Dalle bissehuvvui monopolagávppašeapmi EEO-heiveheami
dihte. Eará váikkuheaddjit vuite ja guollebivdingáržžideamit
bohte. Fanaseriid álggaheami geažil massiimet mii dan ovdamuni ahte
ássat lahka resurssaid. -Dál amaskapitála hohpohallá oažžut ođđa
resurssaid iežas háldui, guollebiebmanlobiid, reabbábivddu, ja luosa
ja reabbá vuovdima  Guolástusdepartemeanttas váccaša dál Audun
Maråk, Kjell Inge Røkke »guolástanfatnasa» hoavda, báŋkohoavddat ja
industriijahearrát. Dán, váikkuheddjiid ja bellodatnjágadeaddjiid
máilmmis, ii nagot fylkadiggi akto váikkuhit, ja Sámedikki jietna lea
dego huikkanas jápmiidriikkas.  Ovttasráđiid eará álbmotválljen
ásahusaiguin, ja várra maiddái fylkka ealáhusaiguin, sáhtášeimmet mii
várra olahit juoidá. Muđui mii gáržut ja šaddat dego helotálbmot
áibbas hilgojuvvon vejolašvuođas ávkkástallat ipmirmeahttun rikkis
ressursaiguin.  6.Ášši 9 áirasis Per Solli, Bargiidbellodaga
sámediggejoavku.  Beaivválaš rasisma.  Sámediggi ii dohkket ii fal ii
man ge lágan nazistalaš ja rasistalalaš fysálaš ja psyhkálaš
veahkaválddi. Sámediggi vuostálastá juohkelágan rasismahámiid,
gierdemeahttunvuođa, doaruhemiid ja givssideami sihke skuvllas,
bargoeallimis ja muđui ge servodateallimis.  Assimilašuvdnaproseassa
maid Norgga stáhta lea fievrridan sámiid ektui, lea dagahan dan ahte
muhtun sápmelaččain, erenoamážit riddoguovlluin ja guovlluin gos
sámit ásset bieđgguid, leat identitehtaváttisvuođat, ja ollugat
biehttalit iežaset sámevuođa, ja aktiivvalaččat vuostálastet buot
sámi áššiid.  Ollu guovlluin lea váttisvuohtan dat go almmolaš
opmodat billistuvvo, nugo sámegiel geaidnogalbbat. Dát dagut leat
rasistalaččat. Boleseiseválddit fertejit buot návccaiguin bargat dan
ala ahte billisteamit eai legaliserejuvvo beaivválaš rasismma
namas. Dán lágan billisteamit dáhpáhuvvet árbevirolaš sámi
ássanguovlluin. .  Dán beaivválaš rasismma dohkkehit muhtun norgalaš
politihkalaš njunnožat. Dát lea heajos mearka. Duohtavuohta lea dat
ahte sámit leat givssiduvvon ja doaruhuvvon gitta otnáš beaivái,
dakkár guovlluin gos leat uhccitlogus.  Daid beliid vuođul mat dás
leat namuhuvvon, ferte Sámediggi váldit iniatiivva ahte ráhkaduvvo
oahpahusprográmma rasismma birra Norgga skuvllaid várás.  Dasa lassin
ferte Sámediggi ráhkadit strategiijaplána juohkelágan rasismma
vuostálastima várás. Sávaldahkan lea ahte dát ášši meannuduvvo dán
dievasčoahkkimis.  Ovddiduvvon evttohusat.  Čoahkkinjođihangotti
árvalus Sámediggái:  Evttohusat 1-9 sáddejuvvojit Sámediggeráđđái
meannudeapmái.  Jienasteapmi.  39 áirasis ledje 38 čoahkis
Jienasteapmi čađahuvvui čuovvuvaš vuoruid mielde:
1. Čoahkkinjođihangotti árvalus mearriduvvui ovttajienalaččat
Beavdegirjelasáhus.  Dán áššis ii gáibiduvvon lasáhus
čoahkkingirjái.  Sáhkavuorrolistu ja replihkkavuorut.  5.1
Sáhkaovddideaddji.  Replihkka.  1.  Ann Mari Tomassen.  Per Solli.  2
Per A. Bæhr.  Isak Mathis O. Hætta.  3.  Olav M. Dikkanen.  Per Edvin
Varsi.  4.  Nils O. Nilsen.   5.  Roger Pedersen.   6.  Nils
O. Nilsen.   7.  Johan Mikkel Sara.   8.  Ragnhild Lydia Nystad
Per Edvin Varsi.   .  Klemet Erland Hætta.  9.  Johan Mikkel Sara
.  10.  Geir Liland.  Sven-Roald Nystø.  11.  Per Solli.   .  Per
Solli (bargoortnegii).   12.  Sven-Roald Nystø.  Per Solli
Sámedikki mearrádus jienasteami maŋŋá lea ná:  Áššit 1-9
sáddejuvvojit Sámediggeráđđái meannudeapmái. .   .  Ášši
meannudeapmi loahpahuvvui guovvamánu 20. b. dii. 18.00.  Ášši 6/00
Válddi delegeren kulturmuitolága mielde.  Ášši meannudeapmi
álggahuvvui guovvamánu 20. b. dii. 18.00.  Áššebáhpirat
1. Sámedikki mearrádus áššis 23/00.  2. Sámedikki 14.07.00
beaiváduvvon reive Birasgáhttendepartementii.  3. Stuorradikki
proposišuvdna nr 1 (2000-2001) -- Birasgáhttendepartemeanta
kap. 1429.  4. Birasgáhttendepartemeantta 01.11.00 beaiváduvvon reive
Sámediggái.  5. Advokáhtafitnodaga Schjødt 16.11.00 beaiváduvvon reive
6. Birangáhttendepartemeantta 3108.94 beaiváduvvon reive Sámediggái --
njuolggadusa rievdadus fágalaš ovddasvástádusa ektui
jna. kulturmuitolága mielde -- válddi sirdin Sámediggái
7. Birasgáhttendepartemeantta njuolggadusat Sámi kulturmuitoráđi
várás, beaiváduvvon 22.06.94.  8. Birasgáhttendepartemeantta 17.01.01
beaiváduvvon reive -- Mearrádus; »Láhkaásahusa rievdadus fágalaš
ovddasvástádusa ektui jna. kulturmuitolága mielde -- válddi sirdin
Sámediggái earáláhkái organiserema geažil.  Ovddiduvvon evttohusat
Sámediggeráđi árvalus Sámediggái:  Čujuhit Sámedikki ášši 23/00
mearrádussii ja Birasgáhttendepartemeantta 17.01.01 beaiváduvvon
reivii «Láhkaásahusa rievdadus fágalaš ovddasvástádusa ektui
jna. kulturmuitolága mielde». .  Sámediggi delegere sámi
kulturmuittuid suodjalanválddi kulturmuitolága mielde viidáseappot
Sámediggeráđđái. Sámediggeráđis lea vejolašvuohta addit
fápmudusaid hálddahussii kulturmuitolaga hálddašeami ektui. .
Jienasteapmi.  39 áirasis ledje 37 čoahkis.  Jienasteapmi
čađahuvvui dáid vuoruid mielde:  Sámediggeráđi árvalus
mearriduvvui ovttajienalaččat.  Beavdegirjelasáhus.  Dán áššis ii
gáibiduvvon lasáhus čoahkkingirjái.  Sáhkavuorrolistu ja
replihkkavuorut.   Sáhkaovddideaddji.  Replihkka.  1.  Sven-Roald
Nystø.   2.  Egil Olli.   3.  Sven-Roald Nystø.   4.  Egil Olli.
.  Sámedikki mearrádus jienasteami maŋŋá lea ná:  Čujuhit
Sámedikki ášši 23/00 mearrádussii ja Birasgáhttendepartemeantta
17.01.01 beaiváduvvon reivii «Láhkaásahusa rievdadus fágalaš
ovddasvástádusa ektui jna. kulturmuitolága mielde». .  Sámediggi
delegere sámi kulturmuittuid suodjalanválddi kulturmuitolága mielde
viidáseappot Sámediggeráđđái. Sámediggeráđis lea vejolašvuohta
addit fápmudusaid hálddahussii kulturmuitolaga hálddašeami ektui. .
.   Ášši meannudeapmi loahpahuvvui guovvamánu 20. b. dii. 18.20
Ášši 7/01.  Sámedikki boazodoallopolitihkka - guorahallan.  Ášši
meannudeapmi álggahuvvui guovvamánu 22. b. dii. .  Áššebáhpirat
1. Čoahkkingirjji oassi áššis R 5/01 -- Sámedikki
boazodoallopolitihkka.  2.Ášši R 23/97 Boazodoalloplána --
lávdegotti mandáhta ja čoahkkádus evttohus.  3.Ášši R 95/97
Boazodoalloplána -- mandáhta mearrideapmi.  4.Ášši R 112/98
Boazodoalloplána -- lávdegotti nammadeapmi.  5.30.05.2000 beaiváduvvon
sáddenreive.  6. Borgemánu 24. b. 2000 beaiváduvvon reive
7. Gulaskuddancealkámušain čoahkkáigeassu ja kopiijat.  Ovddiduvvon
evttohusat.  Sámediggeráđi árvalus Sámediggái:  Sámedikki
boazodoallopolitihkka.  Sámi boazodoallu -- ealáhus, eallinvuohki ja
kulturguoddi (geahča 2. kap lávdegotti árvalusas).  Boazodoallu lea
leamaš sámiid guovddáš ealáhus čuđiid jagiid. Ovdeliš áiggiid
leai eanaš boazodoallu mii geavahii sámi guovllu. Dat movt
boazodoallu geavaha eatnamiid arktálaš guovllus lea hirbmat
erenoamáš, ja sámit leat sohkabuolvvaid bokte háhkan alcceseaset
sierra gelbbolašvuođa mii lea lávga čadnojuvvon
resursavuđđui. Boazodoallu ja sámi servodat leat dattetge áiggiid
čađa, erenoamážit maŋimuš čuohtejagiid, áitojuvvon sakka
stuorraservodaga beales, nu ahte boazodoallu earret eará lea massán
ollu dain álgo viiddis ássanguovlluin ja guohtoneatnamiin
Boazodoallu lea riikadásis uhca ealáhusaš, danne go olbmuid lohku
ealáhusas lea viehka vuollin. Boazodoalloguovlu lea dál 40% Norgga
areálain, ja lea dieinna lágiin stuorra ealáhus. Ollu sámi guovlluin
lea boazodoallu guovddážis, ja das lea ain stuorra ekonomálaš ja
barggolašvuođa váikkuhus sámi servodahkii. Dat lea maiddái mihtilmas
sámi eallinvuohki, dan seammás go dat lea deaŧalaš ealáhussan
Boazodoallu lea nugo muđui ge sámi servodat mannan stuorra rievdamiid
čađa maŋimuš logi jagiin. Ealáhus lea ferten heivehit ođđa
rámmaeavttuide dábálaš servodatlaš rievdamiid geažil. Boazodoalu
ealáhuslaš ja kultuvrralaš mearkkašupmi sámi álbmogii dahká
ealáhusa hui mearkkašahttin sámepolitihkalaš oktavuođas. Danne ii
sáhte boazodoallopolitihka árvvoštallat dušše ealáhuspolitihkalaš
perspektiivvas. Láhkaaddi ja eará eiseválddit fertejit álohii vuhtii
váldit dan ahte boazodoallu lea lassin mihtilmas sámi eallinvuohki ja
guovddáš kulturguoddi.  1 - Ekologálaččat, ekonomálaččat ja
kultuvrralaččat ceavzilis boazodoallu (geahča 3. kap lávdegotti
árvalusas).  Sámedikki mihttomearri:  «Sámedikki boazodoallopolitihka
bajimuš mihttomearrin lea juksat ekologálaččat, ekonomálaččat ja
kultuvrralaččat ceavzilis sámi boazodoalu, nu ahte dát mihtilmas
sámi ealáhus, eallinvuohki ja kulturguoddi sihkkarasto, ovddiduvvo ja
nannejuvvo.».  Boazodoallu lea áiggiid čađa leamaš deaŧalaš
kultuvrralaš ja ekonomálaš vuođđu sámi servodagas. Dat lea ain
deaŧaleamos ealáhus ollu sámi guovlluin, nugo Sis Finnmárkkus, gos
stuorra oasis álbmogis lea muhtun láhkái oktavuohta
boazodollui. Báikegottiin gos sámit leat uhccitlogus, lea boazodoalus
ealáhusa lassin maiddái mearkkašeaddji sadji
kulturguoddin. Boazodoallu lea máttasámi guovlluin ealli sámi ealáhus,
ja danne dat lea erenoamáš deaŧalaš máttasámi kultuvrra ceavzimii
boahtteáiggis.  Ekologiija, ekonomiija ja kultuvra leat čađa
sorjavaš bealit dan barggus go galgá juksat ceavzilis sámi
boazodoalu. .  (1) Ekologiija: Ekologálaš dássedeaddu lea absoluhtta
eaktu boazodoalu boahtteáigái, ja ekologálaš dássedeattu vuhtii
váldin ferte danne álohii biddjot sámi boazodoalloguovlluid
hálddašeami vuođđun ja rámman. Nuppiiguin sániiguin daddjojuvvon
ferte earret eará boazolohku áiggis áigái dávistit daid
guohtonresurssaide mat gávdnojit. Dasa lassin mearkkaša dat dan ahte
eará beliid ja doaimmaid main lea váikkuhus guohtonresurssaide ferte
heivehit ekologálaš dássededdui, nugo boraspirenállái,
ástoáigedoaimmaide, johtolahkii ja luonddu fysálaš
lihkahallamiidda. Dán lágan bealit váikkuhit garrasit ekologálaš
dássededdui boazodoalloguovlluin.  (2) Ekonomiija: Boazodoalliide
ferte sihkkarastit dohkálaš ealáhusdietnasa. Mihttomearrin ferte leat
dat ahte boazodoalliin lea dakkár dienasdássi mainna sáhttá birget
almmá ahte ferte háhkat lassidietnasa olggobealde boazodoalu. Lea
mearrideaddji ahte váikkuhangaskaomiid geavaheapmi hábmejuvvo dainna
lágiin ahte dat váikkuha buvttadusa nanosmahttima ja dainna lágiin
maiddái ealáhusa ekonomiija sihkkarastima. Bargosajit boazodoalus
fertejit dohkkehuvvot uhccimusat seamma deaŧalažžan go dábálaš
bargosajit almmolaš ja priváhta sektuvrrain. Dát oidno erenoamážit
áššiin main areálalihkahallamat sámi guovlluin geahččaluvvojit
dahkkojuvvot lobálažžan earret eará dainna ákkain ahte lihkahallan
buktá ođđa bargosajiid. Álohii ii dákkár oktavuođain váldojuvvo
doarvái vuhtii dat ahte lihkahallan čuohčá boazodoalu
barggolašvuohtii, mii juo lea guovllus. .  (3) Kultuvra: Lea dárbu
ahte boazodoallopolitihka hápmemis, eanet go ovdal, váldojuvvo vuhtii
dat ahte boazodoallu lea mihtilmas sámi eallinvuohki ja guovddáš sámi
kulturguoddi. Árbevirolaš boazodoallu gáibida dan ahte olles bearaš;
nissonolbmot, albmát, nuorat ja mánát servet iešguđet láhkái dán
bargui. Suksessiivvalaš ovdáneapmi, mas boazodoallu ollu adnojuvvo
individuála ja albmáid ealáhussan, lea negatiiva olles sámi
boazodoallokultuvrii. Danne ferte boahtteáiggi boazodoallopolitihkas
ásahit buoret rámmaeavttuid nissonolbmuid, nuoraid ja mánáid
aktiivvalaččat searvamii boazodoalus.  Ferte leat dihtomielalaš dan
ektui ahte golbma váldomihttomeari sáhttet gártat vuostálága
gaskaneaset, erenoamáš deaŧalaš lea vuhtii váldit kulturbeliid
dalle go eará oasit geahččaluvvojit gozihuvvot.  Sámedikki
prioriteremat:  3. Sámediggi áigu bargat dan ala ahte boazodoalu
ekonomiija nanosmahtto.  4. Sámediggi áigu váikkuhit dan ahte
ekologálaš vuođđu sihkkarastojuvvo ja gozihuvvo.  5. Sámediggi áigu
fuolahit dan ahte kulturoassi oažžu nana saji boazodoallopolitihkas.
.  2 - Boazodoalu riektevuođđu (geahča 5 ja 9.1 kap lávdegotti
árvalusas).  Sámedikki mihttomearri:  «Lea dárbu čielgasit lága
bokte nannet dan ahte boazodoalus lea iešheanalis
riektevuođđu. Buot njuolggadusat, boazodoalloláhka ja láhkaásahusat
galget ođasmahttot dán vuođul.».  Beroškeahttá das gii
eaiggáduššá eatnama, addá boazodoalloriekti vuoigatvuođaid nugo
bohccuid guohtumiidda, johttimii, bohcco johtolagaide, dárbbašlaš
rusttegiid huksemii, dárbbašlaš muoraid váldimii, bivdimii,
guolásteapmái ja meahcásteapmái jna. Sámi boazodoalus lea iešheanalis
riektevuođđu sorjankeahttá lágas, mii vuođđuduvvo earret eará
dološáiggi rájes geavaheapmái ja boares vieruide. .  Sámiin go leat
eamiálbmot, leat maiddái sierra vuoigatvuođat iežaset árbevirolaš
guovlluide, nugo vuoigatvuohta bargat boazodoaluin, sorjankeahttá
Norgga diggerievttálaš beliin. Dát lea maŋimuš áiggiin čielgasit
dohkkehuvvon riikkaidgaskasaš rievttis/álbmotrievttis.  Dološ áiggi
rájes geavaheapmi ja boares vierut.  Maŋimuš áiggiid riektegeavahus,
ollu alimusriekteduomuid hámis, dohkkeha dan ahte boazodoalus lea
iešheanalis riektevuođđu, mii lea ásahuvvon boares vieruid ja
dološ áiggi rájes geavaheami bokte. Danne lea maiddái čielggas ahte
boazoealáhus gáhttejuvvo Vuođđolága § 105 ektui bággolotnumiin. 1996
boazodoallolága rievdadeami oktavuođas julggašta maiddái Ráđđehus
ahte boazodoalus lea iešheanalis riektevuođđu, mii lea ásahuvvon
dološ áiggiid rájes geavaheami ja boaresvirot geavaheami bokte. Dát
leat deaŧalaš rievdadus mii guoská norgalaš eiseválddiid oidnui
boazodoalloriektái. .  Dan bealis ahte boazodoalloriektái dál lea
dohkkehuvvon iešheanalis riektevuođđu, lea mearrideaddji
mearkkašupmi rievttálaš vuostálasvuođaid oktavuođas boazodoalu ja
eará gilvaleaddji beroštumiid gaskka. Dán oktavuođas lea áibbas
guovddážis dat ahte boazodoalus lea areálageavahanvuoigatvuohta. Dat
go boazodoallorievttis lea iešheanalis riektevuođđu ráddje
lihkahallamiid sámi boazodoalloguovlluin.  Boazodoalu iešheanalis
riektevuođđu boahtá menddo uhccán oidnosii politihkas, láhkaaddimis
ja hálddašangeavahusas. Sámi vuoigatvuođalávdegoddi lea evttohan
láhkii bidjat riektevuođu (gč. NOU 1997:4, čk. 6.2 s. 329 ja
čk. 11.6, s. 567).  Álbmotrievttálaš bealli.  Erenoamážit 1966
ON-konvešuvnna bokte, siviila ja politihkalaš vuoigatvuođaid
hárrrái ja 1989 ILO-konvenšuvnna nr 169 bokte, eami álbmogiid ja
čearddalaš álbmogiid hárrái, lea ásahuvvon riikkaidgaskasaš
riektegáhtten sámi boazodollui. Goappašiid dáid konvenšuvnnaid lea
Norga ratifiseren, ja danne dat geatnegahttet rievttálaččat
norgalaš eiseváldiid.  Norggas lea vuosttažettiin ON-konvenšuvnna,
siviila ja politihkalašvuoigatvuođaid hárrái, 27. artihkkala vuođul
álbmotrievttálaš geatnegasvuohta sihkkarastit dan ahte sámi
boazodoallu gáhttejuvvo beaktilit. Mearrádus geatnegahttá earret eará
gáhttet sámi kultuvrra ja kultuvrra ávnnaslaš vuođu beaktilit. ON:a
olmmošvuoigatvuođakomitea, man bargun lea bearráigeahččat ahte
stáhtat dollet iežaset geatnegasvuođaid dán konvenšuvnna ektui, lea
meannudan golbma sierra váidalusa sámi boazodoalu ektui. Komitea nanne
ahte konvenšuvnna 27. artihkkal guoská čielgasit sámi
boazodollui. Dán mearrádusas daddjo makkár lihkahallamiid sáhttá
lohkat konvenšuvnna rihkkumin árbevirolaš sámi boazodoalus. .
Ovdamearkka dihtii lihkahallamat ja reguleremat mat sáhttet čuohcat
sámi boazodollui dainna lágiin ahte dat ii šat ceavcce, leat vuostá
konvenšuvnna. Olmmošvuoigatvuođakomitea lea cealkán ahte dán lágan
árvvoštallamis ferte vuhtii váldit makkár váikkuhusat sierra
lihkahallamiin leat oktiibuot sámi boazodollui. .  Miessemánu
21. b. 1999 olmmošvuoigatvuođa lága nr. 30 bokte heivehuvvui earret
eará ON-konvenšuvdna siviila ja politihkalaš vuoigatvuođaid birra
norgalaš lágaide. Heivehuvvon konvenšuvnnain lea ollu nannoseabbo
sadji norgalaš rievttis go ovdal, earret eará biddjojuvvo
ON-konvenšuvnna 27. artihkkal ovddabeallái dalle go dat lea
vuostálága eará lágaiguin, geahča olmmošvuoigatvuođa lága
3. paragráfa.  Olmmošvuoigatvuođa láhka ferte maiddái boahtit ovdan
fárrolagaid Vuođđolága § 110 A ja C mearrádusaiguin
Boazodoalloláhka.  Boazodoalloriekti lea kollektiivvalaš sámi riekti
mas lea iešheanalis riektevuođđu sorjankeahttá lágas,
vuođđuduvvon dološ áiggiid rájes geavaheapmái ja boares
vieruide. Dattetge lea boazodoallu guhkes áiggi juo lágain
regulerejuvvon. Láhka lea dál váldoáššis detáljadásis, mas leat
doaibmagohččosat. Orru dego boazodoallu ain geahččaluvvošii
hálddašuvvot ja stivrejuvvot dainna áddejumiin ahte lea dušše
boazodoalloláhka mii regulere boazodoallorievtti. .  Sámedikkis leat
vuordámušat dan bargui maid boazodoalloláhkalávdegoddi lea
bargamin. Livččii hui deaŧalaš ahte láhkalávdegotti
árvvoštallamat ja evttohusat manašedje vuđolaš ja rabas
gulaskuddanproseassa čađa. Sámediggi áigu meannudit
boazodoalloláhkalávdegotti árvalusa gulaskuddanvuoru oktavuođas
Maŋimuš áiggiid leat oaidnán ahte elliidsuodjalanláhka bahkkehuvvo
namuhuvvot boazodoallolága oktavuođas. Ii leat dohkálaš geahččalit
reguleret boazodoalu elliidsuodjalanlága mearrádusaid bokte. .
Sámedikki prioriteremat:  6. Sámediggi áigu bargat dan ala ahte
boazodoalu sorjankeahtes rievttálaš vuođđu čielgasit dárkilasto
lágas.  7. Sámediggi áigu váikkuhit dan ahte buot relevánta lágat
geahčaduvvojit dainna áigumušain ahte boazodoalu sierra
riektevuođđu nanosmahtto, ja čielgasit mearriduvvo lágain ja
heivehuvvon daidda.   3 - Boazodoalu iešstivren (geahča 7. kap
lávdegotti árvalusas).  Sámedikki mihttomearri:  «Sámediggi áigu
aktiivvalaččat váikkuhit dan ahte boazodoalu iešstivren nannejuvvo,
erenoamážit danne go boazodoalu dáláš njuolggadusat ja šiehtadusat
garrasit váikkuhit dan ahte boazodoallu šaddá ovttalágan buot
guovlluin.».  Stáhta lea dađistaga stivregoahtán nannoseabbot ja
nannoseabbot boazodoalu detálja dási lágaid ja šiehtadusaid bokte,
mas uhccán lea vuhtii váldojuvvon ealáhusa iešstivren,   dološ
áiggiid rájes geavaheapmi ja árbevirolaš bealit. Boazodoalliin lea
dál hui unnán vejolašvuohta organiseret boazodoalu ja bargat dainna
árbevirolaš ja báikkálaš doaibmaminstariid ektui, erenoamážit
detálja dási njuovvangáibádusaid geažil. Dát sáhttá dagahit dan ahte
boazodoalu báikkálaš, árbevirolaš ja kultuvrralaš bealit sáhttet
jávkat.  Lea dárbu oažžut stuorát válljenvejolašvuođa, earret eará
das movt ovttaskas doalli organisere doalus. Ovttaskas doalli oainnat
ferte heivehit doaimma addojuvvon eanadieđálaš, ekologálaš ja
ekonomálaš eavttuide. Dán lágan iešstivren lea deaŧalaš jos galgá
juksat ja sihkkarastit ceavzilis boazodoalu.  Boazodoallopolitihkkii
lea oalle guhkás geavahuvvon eanadoalu buvttadus- ja rámmaeavttut,
main ovttabealádit deattuhuvvo biergobuvttadus. Dát lea čuohcan
boazodoalu kultuvrralaš beliide ja mihtilmasvuođaide. Sámedikki
oainnu mielde lea njuovvama ja eallostruktuvrra detálja dási stivren
áittan árbevirolaš sámi doaibmavugiide.  Sámedikki prioriteren:
8. Sámediggi deattuha ahte lea deaŧalaš addit ealáhusbargui
válljenfriijavuođa. Dát mearkkaša dan ahte boazodoallu galgá leat
guovddážis go ealáhussii hábmejuvvojit rámmaeavttut.   4 -
Boazodoalu areáladilli (gč 6. kap lávdegotti árvalusas).  Sámedikki
mihttomearri:  «Mihttomearrin ferte leat sihkkarastit ahte
boazodoallu ii šat eanet masse eatnamiid. Ferte árvvoštallat movt
ovdal massojuvvon boazdoalloguovlluid dál sáhtášii addit
ruovttoluotta boazodollui. Dasto fertešii geahčadit vejolašvuođa
váldit atnui areálaid mat eai leat geavahuvvon boazodoalu ulbmiliidda
dego buhtadussan massojuvvon eatnamiidda.» .  Bahkken olggobealde
boazodoalu guohtoneatnamiidda lea duođaleamos áitta ealáhusa
boahtteáiggi leahkinvuđđui. Go bahkkemat lassánit sihke almmolaš ja
priváhta beroštumiid beales, de gáržuda dat dađistaga
guohtoneatnamiid.  Daid beroštupmi vuostálasvuođaid oktavuođas
stuorraservodaga ja boazodoalu gaskka, lea oppalaččat nu ahte
boazodoallu dat vuoittahallá. Maŋimuš 50-60 jagiin lea boazodoallu
massán nu ollu guohtoneatnamiid, ii ge oro šat gierdamin massit
maidege. Boazodoallu ii leat ožžon ođđa eatnamiid buhtadussan
massojuvvon eatnamiid ovddas.  Dál lea dárbu nannet rievttálaš
areálagáhttema boazodoalus. Dán oktavuođas lea deaŧalaš
árvvoštallat sierra areálalihkahallamiid ollislaš váikkuhusaid
boazodoalloguovlluin. Muhtun boazodoalloguovlluin lea sierra
areálalihkahallamiid supmi nu stuoris ahte dat áitá boazodoalu
leahkima vuođu. Lea dárbu fas álgit hállat buhtadusaid birra
boazodollui, vai boazodoallu oččošii buhtadusa muhtun ráji daid
eatnamiid ovddas maid leat massán. Sámi boazodoalloguovllut vásihit
bahkkema olmmošlaš doaimmaid geažil. Turisttat mannet guhkkelii
luonddus, dasa lassin bohtet sierra ealáhus- ja industriijadoaimmat
ođđa guovlluide, ja dađistaga go teknologiija šaddá buoret, de
olahit dát ođđa guovlluide ja resurssaide.  Meahcceareála eavttuid
stivrejit dávjá dat servodatsuorggit, main leat eará ulbmilat go
váikkuhit ceavzilis boazodoalu doalaheami. Erenoamážit gávpogiid ja
čoahkkebáikkiid lahkosiin bahkkejit ollugat deaŧalaš
boazodoalloguovlluide.  Guhkkin boahtán ja báikkálaš nuoskkideamit
áimmus ja luonddus, ja mohtorfievrruid riedja sihke eatnamis ja
čážiin leat maiddái áittan boazodoalloguovlluide. Norgalaš
eiseválddit leat mieđihan ahte dán lágan muosehuhttimiin leat stuorra
negatiivvalaš vaikkuhusat birrasii ja ealliide.  Mii guoská
váttisvuođaide eanadoalu/eanaeaiggádiid ja boazodoalu gaskka, de
čujuhit daid ollu rievttálaš nákkuide main boazodoalu vuoigatvuođat
leat eahpiduvvon, erenoamážit máttasámiguovlluin. Dát nákkut
čuožžilit dábálaččat danne go boazodoalu geavahanriekti
eahpiduvvo. .  Go boraspiret oppa áiggi lassánit boazodoalloguovlluin,
de lea dat ge duohta áittan ceavzilis boazodoalu
mihttomearrái. Boraspiriid lassáneami geažil ii sáhte muhtun
guohtoneatnamiid oppanassiige albmaláhkái geavahit
boazodoalloguovlluin, mii fas ain eanet gáržuda guohtoneatnamiid ja
lea stuorra noađđin eará guovlluide.  Eahpitkeahttá lea ávkin
boazodollui ja sámi beroštumiide dat go guovllut gáhttejuvvojit
lihkahallamiid vuostá olggobealde. Muhto lea deaŧalaš muitit ahte
gáhtten ii galgga šaddat hehttehussan ealáhusbargui
boahtteáiggis. Vásihusat čájehit ahte gáhttenplánain ja gáhttenplána
evttohusain ii addojuvvo doarvái sadji árbevirolaš sámi geavaheapmái
ja ealáhusbargui. Danne lea ge deaŧalaš ahte gáhttennjuolggadusat
árvvoštallojuvvojit ođđasis, dainna áigumušain ahte
gáhttenpolitihkka nannoseabbot gozihivččii sámi beroštumiid, ja
bijašii eamiálbmot beroštumiid guovddážii. Dainna lágiin sáhttet
ráfáiduhttimat boahtteáiggis bidjat vuođu lagat ovttasbargui, go mii
dál lea leamaš sámi beroštumiid ja gáhtteneiseváldiid gaskka. Fertet
menddo dávjá vuosttildit gáhttenplánaid dan geažil go sámi
beroštumit nu uhccán aktiivvalaččat váldojuvvojit vuhtii
gáhttenpolitihka hápmemis. Danne fertešii ge Sámediggi boahtteáiggis
oažžut guovddáš saji sámi guovlluid eana- ja luondduresurssaid
hálddašeamis.  Plána- ja huksenláhka lea okta deaŧalaš
váikkuhangaskaoapmi sámi luondduvuođu suodjaleamis. Lea deaŧalaš
ahte dan plána- ja huksenlága reviderenbarggus mii lea jođus
heivehuvvo láhkii guovddáš mihttomearrin dat ahte sihkkarastit sámi
kultuvrra luondduvuođu. Dán sáhttá dahkat deattuhannjuolggadusa bokte
plána- ja huksenlága ulbmilparagrafas ja váikkuhaniskanmearrádusain.
Lea čielga dárbu buorebut ovttastahttit boazodoallolága ja plána- ja
huksenlága. Gielddaide ja fylkagielddaide livččii ovdamunnin
oažžut gova gustovaš orohatrájiin ja geahčastaga boazodoalu
ollislaš resursadárbbus beaivválaš areálahálddašeamis. Sáhtášii
leat ovdamunnin jos boazodoalu areáladárbbut livčče biddjojuvvon
areálaplánii. Eará doaibmabijut sierra lágaid vuođul maid galggašii
ovttastahttit plána- ja huksenlágain, leat eanadoallodoaibmabijut nugo
ođđa bealdduid ja meahccegeainnuid ráhkadeapmi. Dát leat ođđa
doaibmabijut ja lihkahallamat areálain ja dain leat stuorra
váikkuhusat meahccegeavaheapmái, biologálaš šláddjivuhtii,
boazodollui, kulturmuittuide ja kulturbirrasii.  Sámedikki
prioriteremat:  9. Sámediggi áigu ain bargat dan ala ahte boazodoalu
areáladárbbut sihkkarastojuvvojit.  10. Sámediggi áigu váikkuhit dan
ahte boazodoalu areáladili geahčadeapmi álggahuvvo jođáneamos lági
mielde. Dál lea dárbu oažžut ollislaš geahčastaga ovdánanminstaris
ja otnáš areáladilis. .  11. Sámediggi oaivvilda ahte ođđa
lihkahallamiid sámi boazodoalloguovlluin ferte ráddjet dassážii go
areáladilli lea geahčaduvvon.  12. Sámediggi áigu bargat dan ala ahte
oččodit ruovttoluotta daid boazodoalloeatnamiid maid ovdal leat
massán, ja oččodit sámi boazodollui ođđa guohtonguovlluid.
13. Sámediggi áigu váikkuhit dan ahte árvvoštallojuvvo sáhtášii go
ii-rievttálaš vuostálasvuođaid čoavdinmekanismmaiguin gávdnat
čovdosiid eanadoalu/eanaeaiggádiid ja boazodoalu gaskasaš
vuostálasvuođaide.  14. Sámediggi áigu aktiivvalaččat bargat dan ala
ahte plána- ja huksenláhka buoreduvvo sámi areálaberoštumiid
ektui. Sámediggi gáibida sierra ovddastusa plánaláhkalávdegottis. 
5 - Boazolohku -- guohtonvuođđu (gč 18. kap lávdegotti evttohusas).
Sámedikki mihttomearri:  «Bajit dási mihttomearrin ferte leat dat
ahte boazodoaluin galgá bargat ekologálaččat dohkálaš
vugiin. Boazologu ferte heivehit guohtoneatnamiid ektui, ja dan
oktavuođas ferte dego váldonjuolggadussan váldit vuolggasadjin
dálveguohtoneatnamiid. Eará doaimmaid boazodoalloguovlluin ferte
maiddái heivehit ekologálaš beliide ja ođđaset diehtagii
lihkadallamiid beavttu ja olggut muosehuhttimiid ektui.».  Go galgá
heivehit boazologu resursadillái, de ferte prioriteret barggu bajimuš
boazologu ektui orohaga nammii. Lea deaŧalaš ahte orohagat
aktiivvalaččat servet dán bargui. Dan oktavuođas go mearriduvvo
boazolohku doalu nammii, ferte leat čielggas mii lea orohaga bajimuš
boazolohku.  Lassin boazolohkui váikkuhit maiddái fysálaš
lihkahallamat, eará muosehuhttimat olggobealde boazodoalu ja laskan
boraspiret, sakka boazodoalu guohtonresurssaide.  Sámedikki
prioriteremat:  15. Sámediggi áigu čuovvut boazologu
láhkaheivehanbarggu dárkilit.  16. Sámediggi áigu váikkuhit dan ahte
dát bargu geahčaduvvo ollislaš perspektiivvas, mas bealit nugo
boazolohku, lihkahallamat, muosehuhttimat ja boraspiret leat oassin.
.  6 - Teknihkalaš veahkkeneavvut boazodoalus ja mohtorfievrruiguin
johtin meahcis (gč 19. ja 20. kap lávdegotti árvalusas).  Sámedikki
mihttomearri:  «Mihttomearrin galggašii leat dat ahte doallat
teknihkalaš veahkkeneavvuid geavaheami boazodoalus dakkár dásis mii
dávista prinsihppii ceavzilis boazodoallu. Dasto váikkuhit dan ahte
boazodoallu oažžu daid seamma eknomomálaš rámmaeavttuid mat eará
vuođđoealáhusain leat. Ii-ealáhuslaš vuodjima boazodoalloguovlluin
ferte doalahit vuollin. Dát ferte guoskat maiddái dan ii-ealáhuslaš
vuodjimii skohteriiguin.».  Ođđaáigásaš boazodoalus lea váttis
bargat teknihkalaš veahkkeneavvuid haga. Dattetge ferte dán lágan
veahkkeneavvuid geavahit hui várrugasat, earret eará dan geažil go
lea dárbu suodjalit ja gaskkustit árbevirolaš boazodoallofágalaš
diehtaga ja máhtolašvuođa. Dán oktavuođas lea ovttaoaivilvuohta das
ahte lea dárbu geahčadit movt áiddit ja mohtorfievrrut geavahuvvojit
boazodoalus.  Boazodoalus leat hui eahpeoiddolaš divatortnegat go
daid buohtastahttá omd. eanadoaluin, mii guoská teknihkalaš
veahkkeneavvuid oastimii. Ovdamearkka dihtii ožžot boazodoallit
ruovttoluotta skohtermomssa dušše juohke nuppi jagi. Dasto lea
čujuhuvvon ahte boazodoalus ii leat makkárge investerendoarjja, nugo
guolástusas ja eanadoalus lea. .  Mohtorfievrruiguin johtimis meahcis
lea dat váikkuhus ahte dat muosehuhttet riejain ja muđui ealliid,
maiddái bohccuid. Dasto billista dat eatnamiid sakka ja loaktá daid.
Ii-ealáhuslaš mohtorjohtalusa meahcis ferte doallat unnimus dásis,
danne go dat vaháguhttá hui sakka birrasa ja
boazodoalu. Meahcceresurssaid aktiivvalaš geavaheapmi ja daiguin
ávkkástallan nugo meahcásteapmi, guolásteapmi ja murjjiid čoaggin
leat guovddážis dálolaččaid sámi kultuvrras, ja ollugiidda leat dat
ain deaŧalaččat borramuš- ja ealáhusgáldun. Danne dáhttu Sámediggi
ahte dáláš njuolggadusat ja njuolggadusaid geavahus heivehuvvojit
báikegottiid olbmuid dárbbuide meahccegeavaheami oktavuođas nugo
omd. meahcásteamis, guolásteamis ja muorječoaggimis.  Mihttomearrin
ferte leat stivret mohtorfievrruid geavaheami meahcis nu ahte
báikegottiid olbmot, geat árbevirolaččat geavahit guovlluid, sáhttet
geavahit mohtorfievrruid iežaset dárbbuide.  Sámedikki
prioriteremat:  17. Sámediggi oaivvilda ahte boazodoalu
divatnjuolggadusaid ferte buoridit.  18. Sámediggi áigu árvvoštallat
doarjjaortnegiid sierra investeremiid várás boazodollui.  19. Sámediggi
oaivvilda ahte lea dárbu árvvoštallat teknihkalaš veahkkeneavvuid ja
mohtorfievrruid geavaheami boazodoalus, birasárvvuid ja luondduvuođu
ektui.  20. Sámediggi áigu bargat dan ala ahte ii-ealáhuslaš
mohtorvuodjin ráddjejuvvo ja ahte láhtut biddjojuvvojit daid
johtolagaide mat juo leat, ja báikegottiid olbmuid meahccegeavahan
dárbbut váldojuvvojit vuhtii.   7 - Astoáiggebartat ja goađit
boazodoalloguovlluin (gč 24. kap lávdeg.árv.).  Sámedikki
mihttomearri:  »Astoáiggebarttaid ja gođiid huksema ja geavaheami
boazodoalloguovlluin galggašii ráddjet.».  Astoáiggebartat ja goađit
leat viehka stuorra váttisvuohtan boazodoalu ealáhusbargui. Dán lágan
bissovaš visttiid geažil johtalit olbmot eanet meahcis, maiddái
mohtorfievrruiguin boazodoalloguovlluin. .  Astoáiggebarttaid ja
--gođiid huksema boazodoalloguovllus galggašii ráddjet, muhto dat ii
galgga dattetge hehttet daid dálolaččaid huksemis gođiid ja
barttaid, geat árbevirolaččat leat geavahan meahci ealáhussan, ja
guovlugullevašvuođa dikšun árvvoštallojuvvo earáláhkái go huksen
dábálaš astoáiggeulbmiliidda.  Sámedikki prioriteremat:
21. Sámediggi áigu váikkuhit dan sihkkarastima ahte ovddasvástideaddji
plána- ja hukseneiseválddit ráddjejit dakkár visttiid huksema ja
geavaheami mat eai geavahuvvo ealáhusulbmiliidda.   8 - Boraspiret
(gč. 17. kap lávdegotti árvalusas).  Sámedikki mihttomearri:  »Ferte
oažžut buoret dássedeattu boraspiriid ja boazodoalu gaskka. Dasto
galgá boazodoallu oažžut buhtadusaid daid duohta vahágiid ovddas
maid boraspiret dagahit.».  Biologálaš šláddjivuohta lea vuođđun
eamiálbmogiid eallimii miehtá máilmmi, ja lea deaŧalaš sihkkarastit
dan. Lea dárbu oažžut buoret dássedeattu boazodoalu ja boraspiriid
gaskka.  Dat movt boraspiret hálddašuvvojit Norggas buktá stuorra
váttisvuođaid boazodollui. Ollu boazodoalloguovlluin leat dál menddo
ollu boraspiret. Dát dagahit boazodollui stuorra ekonomálaš vahágiid
jahkásaččat. Ealáhusa logut čájehit ahte sullii 40%
gaskamearálaččat riikadásis masset buvttadusas boraspiriide. .
Boraspireváttisvuođaid oktavuođas lea erenoamáš áigeguovdil
Bern-konvenšuvdna. Lea deaŧalaš ahte Bern-konvenšuvnna
čuovvuleapmi geahčaduvvo daid riikkaidgaskasaš eamiálbmogiid
vuoigatvuođaid olis mat leat guston maŋimuš logi jagi. Erenoamáš
áigeguovdilat leat ILO-konvenšuvdna nr 169 ja ON-konvenšuvdna
siviila ja politihkalaš vuoigatvuođaid hárrái,
27. artihkkal. ON-konvenšuvdna siviila ja politihkalaš
vuoigatvuođaid hárrái lea dál heivehuvvon
olmmošvuoigatvuođaláhkii. Lága goalmmát paragráfas lea mearrádus
ovdamuni ektui vuostálasvuođaid oktavuođas.  Boraspiriid ferte
geahpedit dain guovlluin gos ollu ealliid borret boraspiret. Ferte
šaddat álkit viežžakeahttá lobi ovdagihtii, njeaidit ealliid mat
vaháguhttet. .  Lea čájehan ahte buhtadusnjuolggadusaid vuođul ii
oažžo buhtadusa daid vahágiid ovddas maid boraspiret duođas leat
borran. Lea dárbu johtilit vuđolaččat ođasmahttit njuolggadusaid,
nu ahte vahágiid sáhttá mihtidit duohta vahágiid vuođul.  Eanadoalus
ja boazodoalus lea oktasaš dat ahte leat stuorra
boraspirevahágat. Dán guovtti ealáhusa ovddasteaddjit galggašedje
geahččalit ovttasráđiid čoavdit dieid oktasaš hástalusaid otnáš
boraspirehálddašeami ektui.  Sámedikki prioriteremat:  22. Sámediggi
oaivvilda ahte boraspiriid ferte reguleret dain guovlluin gos ollu
masset bohccuid ja šibihiid boraspiriide. .  23. Sámediggi oaivvilda
ahte ferte bidjat johtui dárbbašlaš doaibmabijuid maiguin buhtadit
daid vahágiid mat ealáhussii leat šaddan. Doaibmabijuiguin ferte
maiddái buhtadit vahágiid maŋŋáváikkuhusaid.  24. Sámediggi áigu
bargat dan ala ahte buhtadusnjuolggadusat rievdaduvvojit nu ahte
duohta vahágiid ovddas sáhttá oažžut buhtadusa.  25. Sámediggi
oaivvilda ahte boraspiriid bivdinortnega ferte buoredit.   9 -
Bohccuid fealtanjuovvan (gč. lávdegotti evttohusas kap. 21).
Sámedikki mihttomearri:  »Bohccuid galggašii ain sáhttit njuovvat
fealttas, ekonomálaččat ávkkálaš, ekologálaččat riekta ja
kultuvrralaččat deaŧalaš árbevierrun.».  Bohccuid gustovaš
fealtanjuovvannjuolggadusat eai leat heivehuvvon boazodollui eai ge
boazodoalu rámmaeavttuide. Danne ferte njuolggadusaid
rievdadit. Ovdamearkka dihtii lea mearrádus mii guoská
njuovvanbázahusaide eahpegovttolaš garas. Dávjá lea
fealtanjuovvamiidda molsaeaktun dat ahte fievrridit bohccuid guhkes ja
lossa gaskkaid. Dáid ođđa njuolggadusaid geažil šaddet boazodollui
eahpegorrelaš stuorra liige njuovvangolut.  Sámedikki prioriteremat:
26. Sámediggi áigu bargat dan ala ahte fealttas ain sáhttá njuovvat
bohccuid, dalle go dat lea deaŧalaš sihke ekonomálaččat ja
kultuvrralaččat boazodoalu boahtteáigái.  27. Sámediggi áigu
váikkuhit dan ahte bohccuid fealtanjuovvannjuolggadusat rievdaduvvojit
dainna lágiin ahte boazodoalu kultuvrralaš bealit dohkálaččat
vuhtii váldojuvvojit .   10 - Árvoháhkan boazodoalus (ii leat
lávdegotti árvalusas).  Sámedikki mihttomearri:  « Boazodoalu buoret
árvoháhkamis livčče positiivvalaš váikkuhusat ekonomálaš,
ekologálaš ja kultuvrralaš ceavzi boazodoalu mihttomeriid
juksamii.«.  Ekonomálaš ovdáneapmi boazodoalus čájeha ahte lea nana
dárbu nannet árvoháhkama ealáhusas oppalaččat. Boazodoalus lea dárbu
nannet dietnasa ja árvoháhkama, ii dušše boazodoalu bearrašiid
ekonomiija dihte, muhto maiddái sihkkarastin dihte ealáhussii
ollislaččat dohkálaš ekonomálaš ovdáneami.  Sámediggi lea ovddidan
evttohusa ahte galggašii ráhkaduvvot sierra sámi árvoháhkanprográmma,
mas vuođđun biddjojuvvo ealáhuslaš ja ollislaš
jurddašeapmi. Sámediggi čujuha ahte lea mearriduvvon álggahuvvot
našuvnnalaš árvoháhkanprográmma borramušbuvttadusa várás, man
organiseren ja stivrenstruktuvra orru mearriduvvon. Lea deaŧalaš
ahte boazodoallu oažžu guovddáš saji progámmas.  Sámediggi oaidná
lunddolažžan ahte boazodoalli biddjojuvvo guovddážii
árvoháhkanprográmma hápmemis ja čuovvuleamis. Ollislaš áŋgiruššan
olles árvoráiddus lea eaktun jos galgá sáhttit bajidit ovttaskas
boazodoalli árvoháhkama. Dát váikkuha árbevirolaš kultuvrra
suodjaleami boazodoalus. .  Dán lágan árvoháhkanprográmmas lea
deaŧalaš deattuhit: buvttaovddideami ja ođđaháhkama,
oalgebuktagiiguin buorebut ávkkástallama, buktagiid márkaniidda
heiveheami, sámi borramušvieruid ovddideami ja gaskkusteami,
gelbbolašvuođa bajideami buot osiin ja áŋgiruššamiid
lotnolasealáhusaiguin.  Árvoháhkanprográmmas lea stuorra hástalussan
sihkkarastit ahte nissonolbmot gessojuvvojit aktiivvalaččat mielde
prográmmii dainna áigumušan ahte sihkkarastit sin searvama
boazodoalus ollu eanet go dál. .  Sámedikki prioriteremat:
28. Sámediggi áigu oppalaččat deattuhit árvoháhkama boazodoalus.
29. Sámediggi áigu bargat dan ala ahte árvoháhkanprográmmas
sihkkarastojuvvo dat ahte boazodoallu bajida iežas árvoháhkama earret
eará daid ráhkadanávdnasiid ja gelbbolašvuođa vuođul mii
boazodoalus lea.   11 - Lotnolasealáhusat (ii leat lávdegotti
árvalusas).  Sámedikki mihttomearri:  «Sámedikki mihttomearrin
ealáhusovvdidanbarggus lea prioriteret
lotnolasealáhusaid. Lotnolasealáhusat addet dávgasis heivehan
vejolašvuohta.».  Lotnolasealáhusain lea álohii leamaš deaŧalaš
mearkkašupmi sámi kultuvrii ja ealáhusoktavuođas, ja dat lea
deaŧalaš vuohki sihkkarastit dienasvuođu, sihke ruđaid ja
borramušaid dáfus. Servodat lea rievdan nu ahte dál eai leat
bearrašiin dat seamma dienasgáldut mat ovdal leat leamaš. Sámedikkis
lea sierra ortnet lotnolasealáhusaid várás. Ortnegii gullet maiddái
dat boazodoallit geain leat eará ealáhusat oalgeealáhussan. Sámediggái
lea stuorra hástalussan buoridit politihka váikkuhangaskaomiid ektui
nu ahte lotnolasealáhusat ovddiduvvojit eanet ekonomálaččat
gánnáhahttin. Dán oktavuođas lea Sámediggi álgán evalueret
lotnolasealáhusaid doaibmadoarjaga gávdnan dihte molsaeavttuid
váikkuhangaskaomiide.  Boazodoallopolitihkka lea hui uhccán deattuhan
lassidienas vejolašvuođaid ealáhusas. Lotnolasealáhusaiguin
boazodoalus ferte áŋgiruššat bálddalagaid bajit dási mihttomeriin
ahte ealáhussii sihkkarastojuvvo ekonomálaš, ekologálaš ja
kultuvrralaš ceavzilvuohta.  Sekundearaealáhusat -- boazodoalu
ráhkadanávdnasiiguin sáhttá buorebut bajidit árvoháhkama
duojis. Bohccobierggu ja eará boazobuktagiid eanet náláštuhttin ii
bajidivččii dušše árvoháhkama, muhto maiddái sáhtášii
sihkkarastit dan ahte nissonat eanet servet boazodoalus.
Tertiearaealáhusaiguin -- doaibma- ja vásihusturismmain sáhtášii
buorebut ávkkástallat. Hástalussan lea ráhkadit fierpmádaga dás
doalliid ja mátkeservviid gaskka. Dát ferte dahkkot boazodoalu
eavttuiguin. .  Sámedikki prioriteremat:  30. Sámediggi áigu ovddidit
váikkuhangaskaomiid geavaheami lotnolasealáhusaid ektui, sihkkarastin
dihte dienasvuođu boazodoalus.  31. Sámediggi áigu evalueret
lotnolasealáhusaid doarjjaortnega.   12 - Boazodoallu kulturguoddin
(geahča 8. kap lávdegotti árvalusas).  Sámedikki mihttomearri:
»Ferte buorebut vuhtii váldit dan ahte boazodoallu lea sámi
kulturguoddi.».  Boazodoallu lea don dološ áiggiid rájes leamaš
guovddážis sámi servodagas, ja dat lea danne mearrideaddji ollu
mearridan sámi servodaga, kultuvrra ja giella ovddideami. .
Boazodoallu lea dasa lassin go lea ealáhus maiddái hirbmat deaŧalaš
oassi kultuvrras ja eallinvuogis. Boazodoallu lea mihtilmas ealáhus ja
eallinvuohki mii lea sámi álbmoga identitehta faktuvra. Boazodoallu
váikkuha ain sakka sámi giela, sosiála fierpmádaga, fuolkevuođa,
bivttasárbevieruid, borramušárbevieruid, máhtolašvuođa luonddu,
birrasa ja bohccuid birra, árvvuid, ja sierra kultuvrralaš ja
sosiálalaš čájehanvugiid doalaheapmái. .  Dasa lassin go boazodoalus
lea deaŧalaš ealáhuslaš doaibma, de lea dat maiddái sámi
kulturguoddin máŋggaláhkái deaŧaleabbo go goassige ovdal, earret
eará ovddit áiggiid dáruiduhttinpolitihka geažil ja dan geažil go
stuorra servodat olggobealde áitá sámi kultuvrra ja giela. Danne lea
boazodoalus áibbas deaŧalaš mearkkašupmi sámi identitehtii ja
kultuvrii, erenoamážit lullisámi guovlluin.  Boazodoalus lea
positiivvalaš váikkuhus mánáid ja nuoraid oahpahussii, ja danne lea
deaŧalaš ahte dán lágan oahpahus ja gelbbolašvuohta adnojuvvo
árvvus ja dohkkehuvvo.  Sámedikki prioriteremat:  32. Sámediggi áigu
aktiivvalaččat váikkuhit dan ahte boazodoallopolitihkka nannoseabbot
gehččojuvvo stuorát sámepolitihkalaš oktavuođas, ja ahte
boazodoalu kultuvrralaš bealit ožžot guovdileabbo saji politihka
hápmemis.  33. Sámediggi áigu váikkuhit dan ahte áŋgiruššo
nannoseabbot boazodoalu kultuvrralaš prošeavttaid, prográmmaid ja
oahpahusa ektui, ja daidda addojuvvojit stuorát ekonomálaš resurssat.
.  13 - Nissonolbmot boazodoalus (geahča 13. kap lávdegotti
árvalusas).  Sámedikki mihttomearri:  »Oppalaš rámmaeavttut
nissonolbmuide boazodoalus galget buoreduvvot nu ahte nissonat ožžot
duohta vejolašvuođa searvat lunddolaččat boazodoalus.».  Lágat,
hálddašangeavahus ja boazodoallošiehtadus leat hedjonahttán sakka
nissonolbmuid boaresvirot vuoigatvuođaid ja nissoniid dili
boazodoalus.  Lea deaŧalaš deattuhit ahte maiddái nissoniid dilli
galgá leat lunddolaš oassi buot surggiin
boazodoallopolitihkas. Politihka ja njuolggadusaid hápmemis, ja
hálddašangeavahusas, lea dárbu vuhtii váldit ahte maiddái nissoniin
galgá leat vejolašvuohta bargat boazodoalus. Danne lea dárbu giddet
erenoamáš fuomášumi nissonolbmuid dillái boazodoalus.  Dál ii leat
nu galle nissonolbmos sierra doallu, ja dasto áitet dáláš lágat,
hálddašeapmi ja oppalaš rámmaeavttut sin lunddolaš saji
boazodoalus. Dasa lassin go boazodoallolága galggašii láhčit
buorebut nissoniid ektui, de fertešii maiddái láhčit vearuid,
divvagiid ja penšuvnna nu ahte nissonolbmot lunddolaččat sáhttet
searvat.  Nissoniid searvamis boazodoalus lea positiivvalaš váikkuhus
boazodoalu ekonomiijai. Ovdamearkka dihtii lea nu ahte nissonolbmot
dat váldoáššis duddjojit ealáhusa oalgebuktagiid. Boazodoalus lea
buvttadusas dál váldoáššis deattuhuvvon seaiva biergobuvttadus, go
fas eará deaŧalaš oalgebuktagat mannet duššás. Bohccuid
fealtanjuovvan aktivisere nissonolbmuid ja mánáid, ja dasto lea buoret
vejolašvuohta rádjat oalgebuktagiid.  Nissonolbmot leat deaŧalaš
kulturguoddit ja sis lea guovddáš sadji oahpahusa oktavuođas
boazodoalus. Ollu árbevirolaš bealit boazodoallokultuvrras
fievrriduvvojit sohkabuolvvas nubbái nissonolbmuid
bokte. Nissonolbmuid dili nannen boazodoalus lea deaŧalaš maiddái
rekrutteremii.  Sámedikki prioriteremat:  34. Sámediggi oaivvilda ahte
lea dárbu ollislaččat geahčadit dáláš lágaid, hálddašangeavahusa
ja šiehtadusaid dainna áigumušain ahte nannet nissonolbmuid saji
ealáhusbargin ja kulturguoddin boazodoalus.  35. Sámediggi áigu
váikkuhit dan ahte fealtanjuovvannjuolggadusat ložžejuvvojit, vai
bearrašiid vejolašvuohta beassat searvat njuovvanprosessii
sihkkarastojuvvo ja vejolašvuohta váldit dohkkehuvvon
njuovvanbázahusaid iežas atnui ja duodjeulbmiliidda buorránivččii.
36. Galggašii árvvoštallojuvvot sierra foanda
Boazodoalloovddidanfoandda oktavuođas nissonolbmuid doaibmabijuide
boazodoalus, mas boazodoalu nissonat sáhtášedje ohcat doarjaga
dakkáraš doaimmaide maid dáláš dábálaš boazodoallošiehtadus ii
fátmmas.  37. Sámediggi áigu bargat dan ala ahte boazodoallošiehtadus
áiggi mielde rievdaduvvo nu ahte doarjja nissonolbmuid doaibmabijuide
heivehuvvo šiehtadussii ja šaddá lunddolaš oassin.   14 - Mánát
ja nuorat boazodoalus (geahča 13. kap lávdegotti árvalusas).
Sámedikki mihttomearri:  »Mánáid ja nuoraid oppalaš rámmaeavttut
boazodoalus galget buoreduvvot nu ahte dát joavkkut ožžot duohta
vejolašvuođa lunddolaččat searvat boazodoalus.».  Mánáin ja
nuorain lea leamaš árbevirolaččat lunddolaš sadji boazodoalus, sii
servet aktiivvalaččat ja sis lea sin sadji bargguin, dan rájes go
leat smávvá. Dábálaččat lea sis leamaš iežas mearka ja iežas
bohccot. Ovdáneapmi lea dagahan dan ahte buot heviin ii leat seamma
lunddolaš searvat go ovdal leai. Doaibmavuogit leat rievdan ii ge
servodat ge leat guhkes áigái láhččojuvvon bearrašiid searvama
ektui.  Sámediggi oaivvilda ahte boazodoalu nuoraide galggašedje
ásahuvvot sierra oahpahalliortnegat. Dán sáhttá ovdamearkka dihtii
čađahit nu ahte boazodoalu nuoraide addojuvvo oahpahallibálká dihto
áigodahkii vai sii sáhttet eanet aktiivvalaččat searvat boazodoalus,
ja dasto oččošedje boazodoallit buhtadusa oahpahusa ovddas.
Sámedikki prioriteremat: XXX 38. Sámediggi oaivvilda ahte lea dárbu
ollislaččat geahčadit dáláš lágaid, hálddašangeavahusa ja
šiehtadusaid dainna áigumušain ahte nanosmahttit mánáid ja nuoraid
saji boazodoalus.  39. Sámediggi áigu váikkuhit dan dahte ásahuvvojit
oahpahalliortnegat nuoraid várás boazodoalus.   15 - Oahpahus
(geahča 16. kap lávdegotti árvalusas).  Sámedikki mihttomearri:
»Skuvllaid gelbbolašvuohta boazodoalu ja boazodoalu kultuvrra birra
galggašii nanosmahttot. Boazodoalu eahpeformalalaš gelbbolašvuhtii
galgá addojuvvot buoret stáhtus ja dat galgá buorebut
prioriterejuvvot.».  Erenoamáš deaŧalaš lea ahte
oahpaheaddjioahpahusásahusain leat dihtomielalaččat iežaset
ovddasvástádusa ektui, ahte boahtteáiggi oahpaheaddjiide addojuvvo
gelbbolašvuohta oahpahit boazodoalu fáttáid birra, ja dan birra mii
lea geatnegahtton oahppoplánaid ja rámmaplána mielde. .  Lea dárbu
sihkkarastit dan ahte skuvllain lea gelbbolašvuohta boazodoalu ja
boazodoalu kultuvrra birra. Sierra sámi oahppoplána bokte lea
čájehuvvon ahte prinsihpalaččat lea deaŧalaš ahte maiddái
oahpahusas váldojuvvojit vuhtii sámi dilit. Dilálašvuođaid ferte
láhčit nu ahte olbmot geain lea gelbbolašvuohta boazodoalus
geavahuvvojit resursan oahpahusa oktavuođas.  Lassin formalalaš
oahpahussii, lea deaŧalaš ahte mánát ja nuorat ožžot
vejolašvuođa oahppat dan mii gohčoduvvo eahpeformalalaš
gelbbolašvuohtan boazodoalus. Dán lágan gelbbolašvuođa sáhttet
mánát ja nuorat buoremusat oahppat dalle go ieža aktiivvalaččat
servet bargguide boazodoalus.  Sámedikki prioriteremat:  40. Sámediggi
áigu váikkuhit dan ahte gelbbolašvuohta boazodoalu ja dan kultuvrra
birra nannejuvvo mánáidgárddiin ja skuvllain, earret eará bargat dan
ala ahte skuvllain leat rámmaeavttut maiguin sáhttet gozihit dán.
41. Sámediggi áigu bargat dan ala ahte ovddiduvvojit oahpponeavvut mas
boazodoallu lea mielde.  42. Sámediggi áigu váikkuhit dan ahte
álggahuvvojit ođđa ja buoret doaibmabijut maiguin movttiidahttit
nuoraid geain lea boazodoallofágalaš duogáš váldit relevánta
allaoahpu.  43. Sámediggi áigu bargat dan ala ahte ásahuvvo arktálaš
eanadoalu ja luonddu geavaheami birra oahppofálaldat, mas boazodoallu
lea guovddážis.   16 - Dutkan (geahča 22. kap lávdegotti
árvalusas).  Sámedikki mihttomearri:  »Boazodoalu dutkan galgá
gozihit boazodoalu ollislaččat sámi perspektiivva vuođul.».  Lea
stuorra dárbu dutkat boazodoalu. Dutkan galgá leat relevánta daid
dárbbuid vuođul mat bohtet albmosii boazodoalus. Lea deaŧalaš ahte
dutkan goziha ollislašvuođa boazodoalus, nu ahte sierra suorggit
boazodoalus prioriterejuvvojit. Dat guoská ovdamearkka dihte
boazodoalu ekologálaš, biologálaš, ekonomálaš, kultuvrralaš ja
servodatlaš beliide.  Lea dárbu stivret boazodoallo dutkama bajit
dási eamiálbmotperspektiivvaid vuođul. Danne vai boazodoalu
duktandárbbuid sáhttá buorebut gozihit ollislaš perspektiivvas. Lea
dárbu bajit dási stivrii mii galgá gozihit boazodoalu sámi
perspektiivva vuođul.  Boazodoalu galggašii dutkat ovttasráđiid
olbmuiguin geain lea duogáš boazodoalus, sihkkarastin dihte eanet
ollislaš áššiid lagadeami mat galget čielggaduvvot. Dainna lágiin
oččosedje dutkanbirrasat buoret vejolašvuođa árbevirolaš
boazodoallofágalaš áddejumiide ja máhtolašvuhtii.  Lea deaŧalaš
ahte dutkanbohtosat buktojuvvojit boazodoalu olamuddui. Dáláš ortnet
ahte dieđut juogaduvvojit soaittahagas ii leat dohkálaš.  Sámedikki
prioriteremat:  44. Sámediggi áigu váikkuhit dan ahte boazodoalu
dutkan evaluerejuvvo lávga ovttasráđiid boazodoaluin.  45. Sámediggi
áigu bargat dan ala ahte boazodoalu dutkan stivrejuvvo bajit dási sámi
perspektiivva vuođul, vai boazodoalu ollislaš dutkandárbu buorebut
gozihuvvo.  46. Sámediggi áigu fuolahit dan ahte dutkan lea relevánta
daid dárbbuid vuođul mat boazodoalus leat.  47. Sámediggi oaivvilda
ahte lea deaŧalaš álkiduhttit diehtojorrama boazodoalliide ja
earáide, ja galggašii ásahuvvot guovddáš dihtorvuođđu boazodoalu
dutkanbohtosiid várás.   17 - Boazodoallošiehtadus (geahča 10. kap
lávdegotti árvalusas).  Sámedikki mihttomearri:  »Ferte sihkkarastit
dássásašvuođa oasálaččaid gaskka
boazodoallošiehtadusvuogádagas.».  Boazodoallošiehtadusvuogádagas
leat váldošiehtadus ja oanehisáigešiehtadusat. Šiehtadusbealit leat
stáhta Eanadoallodepartemeantta bokte ja NBR. Šiehtadusoktavuođas
leaba NBR ja stáhta formalalaččat dássasaš oasálaččat. Stáhtas
lea váldoáššis geatnegasvuohta ekonomiija ektui, go fas NBR
bealistis lea geatnegas lahtuidis ovddas bargat dan ala ahte
šiehtadus čađahuvvo. Stáhtas Eanadoallodepartemeantta bokte lea
ovddasvástádus šiehtadusa hálddašeamis.  Áddejupmi lea nu ahte
stáhtas galgá maiddái boahtteáiggis leat ekonomálaš ovddasvástádus
boazodoalus. Dán galggašii reguleret šiehtadusa bokte, ja NBR
galggašii maiddái boahtteáiggis leat šiehtadusoasálaš.
Váldošiehtadusa vuolggasadjin lea ahte stáhta ja NBR leaba dássásaš
šiehtadusoasálaččat. Dattetge duohtavuohta otne lea nu ahte
oasálaččat eaba leat dássásaččat. Galggašii čielggadit
sierralágan molsaeavttuid geahččalan dihte gávdnat šiehtadusvugiid
maiguin buorebut gozihuvvošii prinsihppa dássásašvuohta stáhta ja
NBR gaskka.  Eará čuoggát maid galggašii árvvoštallat rievdadit
leat: NBR:s galggašii maiddái leat vuoigatvuohta gáibidit
šiehtadallamiid, Ekonomálaš lávdegotti instruksa galggašii
mearriduvvot oasálaččaid gaskasaš šiehtadallamiiguin.
Boazodoallošiehtadusvuogádagas galggašii geahččalit ásahit
nøytrála vuostálasvuođaid čoavdinmekanismmaid. Dán lágan nøytrála
mekanismmat leat viehka dábálaččat šiehtadusoktavuođas. .  Stáhta
stivre boazodoalu oalle detáljadásis jahkásaš
boazodoallošiehtadallamiid bokte. Earret eará čájeha ahte nubbi
šiehtadusoasálaš (stáhta) maŋŋá go šiehtadus lea dahkkojuvvon,
regulere boazodoallošiehtadusa láhkaásahusaid bokte.  Dán vuogádaga
galggašii árvvoštallat dássásašvuođa prinsihpa olis, ja ahte
láhkaásahusat mearriduvvojit šiehtadusa ektui. Láhkaásahusaide
molsaeaktun livčče lunddolaččat sierra šiehtadusat oasálaččaid
gaskka. Čujuhuvvo maiddái ahte doarjjaortnegiid láhkaásahusat leat
moalkái ja eahpečielgas, ja muhtun láhkaásahusat váikkuhit
maŋosguvlui. Dán beali galggašeaigga ráđđehus ja NBR ovttasráđiid
árvvoštallat. .  Stáhtas lea hálddašanovddasvástádus dan
šiehtadusas mii lea dahkkojuvvon. Stáhta hálddaša maiddái
boazodoallolága. Buohtastahttin dihte namuhit ahte
eanadoallošiehtadusa hálddaša Norsk Kornforretning. Fertešii
árvvoštallat movt boazodoallolága ja boazodoallošiehtadusa gaskka
galggašii juohkit hálddašanovddasvástádusa. .  NBR ekonomálaš dili
galggašii nannet nu ahte organisašuvdnii áddojuvvojit buoret eavttut
šiehtadusoktavuođas.  Okta vejolašvuohta dasa ahte šiehtadus ja
láhkaásahusat eai galggaše leat nu detáljadásis, lea dat ahte
ásahuvvošii šiehtadussii čadnojuvvon doaibmadoarjjaortnet, mas
oččošii doarjaga doibmii jos doaibma dávista
njuolggadusaide. Doalliide galggašii addit stuorát
válljenvejolašvuođa dan ektui movt doaibma galgá čađahuvvot.
Sámedikki prioriteremat:  48. Sámediggi oaivvilda ahte boazodoalu
oasálašposišuvdna galgá nannejuvvot boazodoallošiehtadusvuogádagas,
nu ahte oasálaččat buorebut šaddet dássásaš šiehtadusbeallin.
49. Sámediggi oaivvilda ahte šiehtadusaid galggašii rievdadit nu ahte
šattašedje buoret válljenvejolašvuođat doaibmavugiid,
eallostruktuvrra jna. ektui. .  50. Sámediggi oaivvilda ahte galggašii
ásahuvvot nøytrála vuostálašvuođaid čoavdinortnet.  51. Sámediggi
áigu váikkuhit dan ahte boazodoallošiehtadusvuogádat
geahčaduvvo. Dás galggašii maiddái geahčaduvvot šiehtadusa
hálddašanovddasvástádus.  52. Sámediggi oaivvilda ahte NBR ferte
oažžut eanet ekonomálaš resurssaid, go dainna ovddiduvvošii
maiddái dássásašvuohta oasálaččaid gaskka šiehtadusoktavuođas. 
18 - Boazodoalu hálddašeapmi (geahča 11. ja 12. kap lávdegotti
árvalusas).  Sámediggi oaivvilda ahte Gielda- ja guovludepartemeanta
galggašii váldit badjelasas bajit dási stáhtalaš ovddasvástádusa
boazodoalus. Dasa leat máŋga siva, vuosttažettiin danne go
boazodoallopolitihkka lea deaŧalaš oassi sámi- ja
eamiálbmotpolitihkas. Lea dárbu oažžut eanet ovttastahtton ja
ollislaš sámepolitihka, mas maiddái boazodoallu lea mielde. Dát
guoská guovddáš ja mearrideaddji osiide nugo areálaáššiide ja
kulturbeali goziheapmái. Vásihusat leat čájehan ahte boazodoalu
beroštumit eai leat nu gievrra dalle go gártet gilvalit eará gievrras
beroštumiiguin. .  Jos ovddasvástádus boazodoalus sirdojuvvošii
KGD:ii, de jáhku mielde livččii dat dalle gievrrat eará beroštumiid
ektui, go dan departemeanttas eai leat eará gilvaleaddji
beroštumit. Dasa lassin lea gieldaministera bargu ovttastahttit ja
gozihit sámi beroštumiid ráđđehusas. Stáhtas berre ain leat dat
bajimuš ekonomálaš ovddasvástádus boazodoalus.  Sámedikki saji
boazodoalus ferte nanosmahttit. Dát guoská sihke ealáhuspolitihkalaš
ja hálddahuslaš áššiide. Jos Sámedikkis livččii stuorát
ovddasvástádus boazodoalu áššiin, de sáhtášii diggi gozihit
ollislaš sámi perspektiivva. Dát váikkuhivččii dan ahte ollu
deaŧalaš beliid boazodoalus livžžii álkkit gozihit.  Sámedikki
válddi boazodoalu áššiin galgá geahččat
ovddidanperspektiivvas. Boazodoalloláhkalávdegotti evttohus lea
guovddáš dokumeanta dán oktavuođas. Seamma guoská Sámedikki sadjái
boazodoallošiehtadallamiin. Dákko lea Sámediggi sávvan friijaseabbo
saji. .  Sámedikki válddi boazodoalloáššiin ferte árvvoštallat
dárkilit. Lea čielggas ahte leat ollu stuorra ja deaŧalaš bealit
maid ferte čilget. Galggašii árvvoštallat bargojoavkku nammadeami
guoskevaš oasálaččaid gaskka árvvoštallat dáid beliid.
Loahpaheapmi (geahca 4. kap lávdegotti árvalusas).  Sámedikki
dievasčoahkkimii ovddiduvvo juohke nuppi jagi raporta Sámedikki
boazodoallopolitihka ja prioriteremiid birra. Dan oktavuođas
galggašii de árvvoštallat lea go dárbu ođasmahttit Sámedikki
boazodoallopolitihka.  Mearkkašupmi 1 áirasis, Egil Olli Bb:a
sámediggejoavkkus.  Siidu 1. Álgu.  Vuosttaš gurgalus:
Bargiidbellodaga sámediggejoavku lea ovttaoaivilis ahte sámi servodat
ja boazodoallu leat uhkiduvvon, ja ahte stuora oassi ássan- ja
geavahanguovlluin leat manahuvvon.  Dat mii maid lea dehálaš dán
oktavuođas, ja mii ii boađe ovdan ságastallanárvalusas, lea ahte
lassin dasa ahte ealáhus lea manahan eatnamiid, de lea ealáhusas
olmmošlohku lassánan, seammás go boazodoalus ja maiddái eará
ealáhusain lea stuorit dárbu ruđaide go ovdal. Bargiidbellodaga
sámediggejovkui lea mávssolaš ahte buot bealit govviduvvojit vai
diehtá maid dahkat vai boazodoallu ceavzá ealáhussan.  Siidu 2.
Joavku lea ovttaoaivilis ahte Sámedikki boazodoallopolitihka ulbmil
lea olahit ekologalaš, ekonomalaš ja kultuvrralaš ceavzilis
boazodoalu. Jus galggaš joksat dáid mihtomeriid, de fertejit leat
maiddái strategiijat movt daid joksat. Jus ealáhus galggaš šaddat
ekonomálaš ceavzilis ealáhussan, nu ahte eai dárbbaš viežžat
liigedietnasit olggobealde ealáhusa, de ferte nannet árvohuksema
ealáhusas ja muhtun guovlluin maid unnidit ealáhusas olmmošlogu. Dát
mielddisbuktá ahte Sámedikkis fertejit leat oaivilat ja cealkámušat
das movt čoavdit died hástalusaid.  Joavku ii jáhke ahte odná dilis
lea doarvái cealkit ahte Sámediggi áigu bargat nannet ealáhusa
ekonomiija.  Lea dárbbašlaš álggahit doaimmaid mat nannejit ealáhusa
ekonomiija, ja dat váilot oalát Sámedikki ságastallančállosis.
Joavku lea ovttaoaivilis ahte boazodoallopolitihka hápmemis dál lea
vel deháleabbot deattuhit ahte ealáhusa árgabeaivválaš bargguin leat
dárbu sihke nissonolbmuide ja mánáide. Go nissonat ja mánát leat
mielde ealáhusdoaimmas, de dat nanne oppa ealáhusa, ja dagaha ahte
dien mihtomeari vuođul sáhttá geavahit doahpaga bearášdoallu. Dát
sáhttá dagahit ahte doallolohku njiedjá, muhto dát ii dárbbaš
mearkkašit ahte ealáhusa olmmošlohku unnu, baicca šaddá dássedeaddu
dievdduid, nissoniid ja nuoraid gaskka ealáhusas.  Siidu 4 boazodoalu
iešstivrejupmi.  Joavku oaivvilda ahte lea dehálaš ahte ealáhusas
leat buorit ja čielga rámmaeavttut, ja dáid rámmaid siskkobealde
galget boazosápmelaččat ieža sáhttit plánet iežaset doallodoaimma
dan vuođul mii buktá buoremus árvoháhkama ealáhusas.  Siidu 7
Boazolohku- guohtonvuođđu.  Joavku lea ovttaoaivlis ahte
váldomihtomearri ferte leat ekologalaččat ceavzilis ealáhus ja ahte
boazolohku ferte heivehuvvot guohtumiidda ja ahte guohtunressursat
leat guovddážis. Iešguđetge orohagain sáhttet dálveguohtumat leat
heajut, ja earáin fas áibbas nubbeládje gos geasseguohtumat leat
heajut. Dás berre maid árvvoštallat bajimuš boazologu juohke dollui,
mii lea dehálaš go galgá heivehit rámmaeavttuid.  Siidu 16 Boazodoalu
hálddašeapmi.  Joavku ii oainne odná dilis riekta sirdit stáhtalaš
hálddašanovddasvástádusa Gielda- ja guovludepartementii. Dat mii
vuosttamužžan lea dehálaš, lea dat ahte soahpat makkár strategiijat
ja doaimmat galget álggahuvvot, ja maiguin áigumušat mat leat
biddjojuvvon ealáhussii ollašuvvet. Jus Sámediggi, eiseválddit ja
ealáhus ieža sohpet ja dainna juksojuvvo váldomihtomearri, de joavkku
mielas seammá gii hálddaša ealáhusa daid rámmaid siskkobealde mat
politihkkalaččat leat mearriduvvon.  Bargiidbellodaga
sámediggejoavku lea ovttaoaivilis Sámediggeráđiin ahte Sámedikki
rolla boazodoallošiehtadallamiid oktavuođas galgá árvoštallojuvvot
dan ektui mii lea buoremus čoavddus. Dán dásis berre maiddai stáhta
šiehtadallanlávdegotti siskkáldas organiseren árvvoštallojuvvot, gos
maiddai Sámediggi lea mielde. .  Mearkkašupmi 2 áirasis, Roger
Pedersenis SVL:a sámediggejoavkkus.  Sámi Válgalihttu lea maŋemus
Sámediggeáigodagas fuomášan ahte Sámediggi ii leat dárkilit
gieđahallan boazodoalu dili, earret boazodoalu jahkedieđáhusa
jahkásaš gieđahallama bokte. Dát lea hirbmat šállošahtti visot
daid váttisvuođaid dáfus mat boazodoalus leat leamaš. Sámediggi,
sámiid iežaset álbmotválljen orgána, galggašii leat buot
lunddolaččamus orgána boazodoalu ovddeš ja dálá váttisvuođaid
gieđahallamis, ja leat aktiivvalaš doarjjan boazodollui. .
Sámediggi lea máŋggaid jagiid vuordán boazodoalloplánalávdegotti
evttohusa gárvanit. Dát evttohus biddjui ovdan miessemánus 2000:s,
fargga jagi áigi. Evttohus livččii áigá juo galgan gieđahallot
dievasčoahkkimis. Min mielas lea áibbas dohkketmeahttun ahte
Sámediggeráđđi ii váldde ovddasvástádusa áššis ja bija ášši
dievasčoahkkimii realitehtagieđahallamii ovdal
miessemánus. Boazodoalu váttisvuođaid ii dáidde sáhttit nu oanehis
áiggis čoavdit, muhto mii oaivvildit ahte Sámedikkis lea áibbas
čielga ovddasvástádus ovddidit boazodoalu positiivvalaččat, ja nu
livččii ge sáhttán dáhpáhuvvat jus diggi livččii mihá ovdal
gieđahallan evttohusa ja dan vuođul beassan evttohit doaimmaid
eiseválddiide. .  Sámi Válgalihttu fuomáša ahte Sámediggeráđđi lea
dán áššis válljen čuovvolit NBR sávaldaga maŋidit ášši
gieđahallama. Mii háliidit deattuhit ahte lea Sámediggi ieš mii lea
nammadan boazodoalloplánalávdegotti ja mii lea ožžon evttohusa
lávdegottis. Njukčamánus 1997:s oaivvilduvvui ahte dát lei deaŧalaš
bargu ja ahte Sámediggi áiggui vuoruhit dan. Dál oaidnit ahte
Sámediggeráđđi ii beroš boazodoalu váttisvuođain go maŋida ášši
gieđahallama. .  Sámi Válgalihttu oaidná ahte Sámediggi lea válljen
guhkidit boazodoalloplánalávdegotti evttohusa gulaskuddanáigemeari dán
jagi njukčamánnui. Mii bivdit ahte dát šaddá áibbas maŋemus
áigemearrin, ja mii gáibidit ahte ášši biddjo
realitehtagieđahallamii dán jagi miessemánu dievasčoahkkimis.
Jienasteapmi.  39 áirasis ledje 39 čoahkis.  Ášši loahpahuvvui
jienasteami haga.  Beavdegirjelasáhus.  Dán áššis ii gáibiduvvon
lasáhus čoahkkingirjái.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Ing-Lill Pavall.   2.  Egil
Olli.   3.  Per A. Bæhr.  Einar Lifjell.  4.  Roger Pedersen.  Egil
Olli.   .  Amund Eriksen.   .  Jarle Jonassen.   .  Roger
Pedersen.  5.  Magne Ballovara.   6.  John Henrik Eira.  Egil Olli.
7.  Randi Skum.   8.  Ing-Lill Pavval.   9.  Jarle Jonassen. 
10.  Per A. Bæhr.   11.  Magnhild Mathisen.   12.  Einar Lifjell.
.  13.  Ragnhild L. Nystad.   14.  Olav M. Dikkanen.   15.  Isak
Mathis O. Hætta.   16.  Eva Josefson.   17.  Magne Huuva.   18.
Hallgeir Skøyen Varsi.   19.  Egil Olli.   20.  Sven-Roald Nystø.
.  21.  Margrete Påve Kristiansen.   22.  Ing-Lill Pavall. 
Sámedikki mearrádus jienasteami maŋŋá lea ná:  Ášši
guorahallojuvvui, ja čujuhit čuoggái II ovddiduvvon evttohusat ja
čuoggái III jienasteapmi.   Ášši meannudeapmi loahpahuvvui
guovvamánu 22. b. dii. 12.20.  Ášši 8/01.  Eanadoallu sámi
guovlluin.  Ášši meannudeapmi álggahuvvui guovvamánu
22. b. dii. 15.00.  Áššebáhpirat.  Sámedikki mearrádus áššis
34/99.  Sámi ássanguovlluid eanadoalloplána -- Sámedikki prošeakta,
beaiváduvvon 31.08.00.  Ášši R 122/00 Sámi ássanguovlluid
eanadoalloplána.  Ášši R 145/00 Eanadoalu árvoháhkanprográmma.
Ovddiduvvon evttohusat.  1. Sámediggeráđi árvalus Sámediggái:
Sámediggi lea duhtávaš dainna go Sámi eanadoalloplána ođasmahttin
lea čađahuvvon. Plána lea buorre dokumeanta mas lea ea.ea ulbmil
leat njuolggadussan Sámedikki bargui go guoská sámi guovlluid
eanadoallo- politihkkii. .  Eanadoallu lea guovddáš sámi ealáhus ja
kulturguoddi. Okta guovddáš riekteeaktun mii lea stáhta politihka
vuođđun sámiid hárrái, lea ávnnalaš kulturvuođu
gáhtten. Eananadoallu lea dehálaš ealáhussan bargosajiid ja ássama
dáfus sámi guovlluin.  Sámedikki bajemus mihttomearri eanadoalu dáfus
lea:  Sihkkarastit dássedis ássama nu vai sáhttá dainna lágiin
ovdánahttit sámi giela ja kultuvrra.   Olahan dihte dan doahttala
Sámediggi daid áŋgiruššansurggiid:  Čáhkkehit sámi
eanadoallopolitihkálaš biire nášuvnnalaš eanandoalloperspektiivii.
Sámi eanadoalu árvoháhkanprogramma.  Heivehit Sámedikki
váikkuhangaskaomiid geavaheami eanadoalus.   Sámi
eanadoallopolitihkálaš biire nášuvnnalaš eanadoallopolitihka
rámmaid siskkobealde sáhttá sihkkarastit ceavzilis ja virkos eanadoalu
sámi ássanguovlluin. .  Nášuvnnalaš eanadoalopolitihka
regionaliseren ja rievdadeapmi lea dárbbašlaš doalahan dihte sámi
ássanguovlluid eanadolliid logu. Dákkar eanadoallopolitihka
regionaliserema vuođđun ferte leat sámi kultuvra ja
árbevierut. Gávdnojit juo váikkuhangaskaoamit mat leat heivehuvvon
Davvi-Norgga dillái, ja Sámediggi oaivvilda ahte ferte leat vejolaš
rievdadit váikkuhangaskaomiid geavaheami sámi
guovlluin. Eanadoallopolitihka rievdeami eaktun lea vuđolaččat
guorahallat eará riikkaid go leat rievdadan politihkaset. .  Sámediggi
atná dárbbašlažžan bisuhit sihke eanadoalu ovtta olbmo fitnun ja
lotnolasealáhussan, nu ahte árvoháhkan stuorru áiggi mielde eanadoalu
buvttavalljodaga olis. Otná nášuvnnalaš eanadoallopolitihkas
bealuštuvvojit stuorra doalut eaige lotnolasealáhusat ja smávva
doalut. .  Sámi guovlluid eanadoalus leat unnán vejolašvuođat
ceavzit dán gilvvus, juogo árvvut maid dát doalloovttadagat ovddastit
eai adnojuvvo maninge go ruhta galgá vuoruhuvvot. Sámediggi doarju
danne ahte otná buvttadandoarjja rievdaduvvo buvttadansorjjakeahtes
doarjjan sámi guovlluin. Dákkár doarjagat unnidit badjelmearálaš
buvttadeami seammás go dat leat veahkkin doalaheamen ássama ja
bargosajiid. Sámediggi áigu deattuhit lávgadet ovttasbarggu daid
ealáhusaid gaskka mat leat láhkalaga eanadoaluin ja
eanadoallosektuvrrain go guoská doibmii, gálvoráhkadeapmái ja
árvoháhkama lassáneapmái.  Sámediggi oaivvilda ahte ferte čađahuvvot
servodatlaš váikkuhusguorahallan mielkesektuvrra earrevuovdima
dáfus. Jus mielkebuvttadandoaluid dilli hedjona vel eambbo, de
billahuvvá olles buvttadanbiras. Seammás sáhttet fievrredangolut,
doaibmagolut ja golut buvttadan-rusttegiidda šaddat stuorábun
guovlluin gos eanadoallobiras lea unni ja gos dáluid gaska lea
stuoris. Sámediggi áigu dan sivas bargat ahte ásahuvvot sierraortnegat
sámi guovlluin mii guoská mielkeortnegiidda. Dán sáhttá ea.ea dahkat
dainna lágiin ahte:  vuvdon earit máhcahuvvojit sámi guovlluide
nannen dihte báhcán doaluid ja ásahan dihte eriid álggaheddjiid
oččodeapmái.  Sámi guovllut ožžot stuorát gorrelogu
mielkebuvttadeami dáfus.   Stuorradiggedieđáhusas nr. 19
(1999-2000) Norgga eanadoallu ja biepmobuvttadeapmi evttohuvvo
vuoruhit Davvi-Norgga
gelbbolašvuohtaguovddáža. Gelbbolašvuohtaguovddáš ferte
ovdánahttot lávdamodeallan maid buot Davvi-Norgga birrasat sáhttet
ávkkástallat, maiddái sámi guovlluin. Lea erenoamáš dehálaš bidjat
eambbo árjjaid ođđa ealáhusaid dutkamii, vai ovddosguvlui sáhttá
ovdánahttit ođđa máhtu ja dieđuid sihke buvttaovdánahttima ja
márkana birra.  Eanadoalu doallovisttiid ferte ain vuoruhit ja
erenoamážit čájehit beroštumi viiddidemiide ja stuorit
earáhuhttimiida. Stuorit huksenprográmma visttiid ođasmahttimii lea
dárbbalaš sihkkarastin dihte ođđa áigasaš visttiid sámi
guovlluide. Dasa lassin áigu Sámediggi áŋgiruššat
ovdánahttindoaimmaiguin mat gullet gelbbolašvuođa loktemii,
fierpmádathuksemii jna.  Nissoniid oččodeapmi eanadollui lea
hástalussan Sámediggái. Lea dehálaš láhčit dilálašvuođaid
nissonolbmuide go dat sihkkarastá ássama ja
bargosajiid. Smávvadoallobuvttadeami jávkamis lea oktavuohta dasa ahte
nissonat šadde eret eanadoalus. Boares biebmoárbevieruid ealáskahttin
lea ovdamearkan dasa movt sáhttá ráhkadit nissonbargosajiid ođđa
sierralágán fuomašuvvon kvalitehtabuktagiid olis.  Sámi eanadoallu
lea otne váttis dilis go dálut heaittihuvvojit ja giliin fárrejit
olbmot eret. Olahan dihte evttohuvvon ulbmiliid eanadoalloplánas lea
Sámedikki mielas hirbmat dehálaš ahte omd. álggahuvvo
árvoháhkanprográmma sámi guovlluid várás mas ollislaš ja servodatlaš
jurddašepmi biddjojuvvo vuođđun. Sámi eanadoallu lea ovdal buorebut
ávkkastallan eanadoalu ráhkadanávdnasiiguin go otne. .  Sámediggi
oaivvilda ahte eanadoallu berre garraseappot nannet ođđa sierralágán
gálvofuomášemiid ja kvalitehtabuktagiid maid vuođđun leat boares
árbevierut. Ollu evttohusaid Sámedikki eanadoalloplánas sáhttá
goallostit nášuvnnalaš árvoháhkanprográmmii. Sámediggi oaivvilda
ahte árvoháhkanprográmma sáhttá sihkkarastit ja nannet sámi eanadoalu
vuođu. Sámediggi áigu árvoháhkanprográmmas bidjat čuovvovaš
eanadoallosurggiid guovddážii:  árbevirolaš lotnolasealáhusaid
ovdánahttima ja ealáskuhttima.  ođđa sierralágan gálvofuomášemiid
ja kvalitehtabuktagiid nannema sámi eanadoalus maid vuođđun leat
kultuvra ja árbevierut.  gánnaheami buorideami.  gelbbolašvuođa
ovdánahttima ja fierpmádathuksema.  meahcceriggodagaid ávkkástallama
buorideami.  dutkama ja ovdánahttima.   Sámediggi atná
dárbbašlažžan atnit searaid eanadoallobuktagiidda márkanii mii
máksá mielas ja ohcála valljodaga, birrása, árbevieru ja
sierranasvuođa. Kvalitatiiva spesialiseren biepmobuvttadeami
siskkobealde ja biepmokultuvrii searaidgeavaheapmi sáhttá lassánahttit
árvoháhkama dáluin gos leat joavdelas resurssat. Oktasaš
searaidgeavaheapmi árvoháhkama stuorrumii ovttas boazodoaluin
sáhtášii buktit positiivvalaš váikkuhusaid goappašiid ealáhusaide.
Oppalaš ja servodatlaš čoavddusin áigu Sámediggi doahttalit ahte
čađahuvvo sierra sámi árvoháhkanprográmma. Prográmma galgá
hábmejuvvot dainna lágiin ahte dat fuolaha oppa sámi
servodaga. Almmatge sáhttá prográmmaáigodagas bidjat váldoáicama
surggiide mat gáibidit erenoamáš beroštumi nugo sierra ealáhusaide,
mánáide ja nuoraide, nissoniidda, ohppui jna. Sámi árvoháhkanprográmma
galgá doaibmat vuođđun čađahit doaimmaid iešguđetge
servodatdásis ja sektoriin, oppalaččat gehččojuvvon.  Go guoská
iešguhtetge evttohussii eanadoalloplánas, lea Sámedikki áigumuš
čuožžilahttit daid eanadoallošiehtadallamiid, jahkásaš
budšeahttaevttosa, eanadoalu árvoháhkanprográmma ja eará vuogas
oktavuođain.  Čállon eanadoalloplánas lea evttohuvvon geahpedit
ortnega addit doarjaga neavvuide ja mášiinnaide ovttaskas
eanadolliide ja vuoruhit ovttasbargodoaimmaid dan sadjái. Sámedikki
mielas ii leat buorre dahkat dákkar rievdadeami ovdal go rievdadeami
váikkuhusat leat árvvoštallon.  Bivdit Sámediggeráđi čađahit
namuhuvvon árvvoštallama.  Eavttuhus 1 áirasis, Olaf Eliassen GB:a
sámediggejoavku:  Dan hirpmus gussamielahisvuođa lassáneami geažil
Eurohpas lea Sámedikki mielas hui deaŧalaš buoridit
biebmosihkarvuođa min riikkas. Daid riikkaid dáfus gosa
gussamielahisvuohta ii čuoze, leat dušše Suopma, Ruoŧŧa ja Hellas
gos dávda ii leat ilbman. .  Olbmuid dearvvašvuohta ferte ain
vuoruhuvvot bajimussii, ja Sámediggi oaivvilda ahte guovddáš
eiseválddiin lea stuora ovddasvástádus min riikka biebmosihkarvuođa
dáfus. Dát guoská dieđusge sámi álbmogii liikka olu go eará olbmuide
riikkas. Jus geavvá nu hejot ahte gussamielahisvuohta ihtá maiddái
Norgii, de šaddá maiddái sámi álbmot gillát garrasit. Dát guoská
sihke dearvvašvuhtii ja servodatáššiide. .  Eanandoallu, mii
maiddái lea sámi giela ja kultuvrra kulturguoddi, šaddá gillát dan
ahte doalut nohket go eanandoallobuktagat eai šat jođe. Danne
oaivvilda Sámediggi ahte EEO-šiehtadusa oadjebasvuođaeavttut
fertejit váldot atnui. Eavttut suvvet čađahit dárbbašlaš doaimmaid
servodatlaš ja/dahje dearvvašvuođa ákkaid geažil. .  Dán vuođul
áigu Sámediggi evttohit čuovvovaš doaimmaid:  Sámediggi bivdá
Ráđđehusa ja Stuoradikki gaskaboddosaččat gieldit ealli omiid ja
oamebiergobuktagiid importeret dakkár riikkain gos lea
gussamielahisvuohta.  Sámediggi bivdá maiddái Ráđđehusa ja
Stuoradikki nannet veterinára rádjebearráigeahču elliid ja
eallebuktagiid importta dáfus.   Rievdadit teavstta 2. siiddu
1. oasis:  Sámediggi doarju danne ahte otná buvttadandoarjja
rievdaduvvo buvttadansorjjakeahtes doarjjan sámi guovlluin. .
Rievdaduvvo ná:  Sámediggi doarju ahte buvttadansorjjakeahtes
doarjagat lassánit erenoamážit unnimus dolliide. Ja ahte buvttadeami,
areála ja kulturduovdagiid doarjagiid vuođđogeasus sihkkojuvvo. .
Eavttuhus 2 áirasis, Tor Nilsen, NSR sámediggejoavku:  Vuosttaš
oassi 141. siiddus (ruoná árka, mielddus áššái) boahtá vuosttaš
oassin ráđi evttohussii. Nubbi oassi ráđi evttohusas sihkkojuvvo. .
Rievdadusevttohus.  Čuovvovaš oassi biddjo vuosttaš oassin:
Sámediggi čujuha dasa ahte eanandoallu lea áibbas guovddážis sámi
ealáhussan ja kulturguoddin. Okta dain guovddáš riekteeavttuin mat
stáhta polihtihkas leat sápmelaččaid ektui, lea ávnnaslaš
kulturvuođu gáhtten. Eanandoallu lea dehálaš ealáhussan bargosajiid
ja ássama dáfus sámi guovlluin. Sámedikki ulbmil lea hábmet
eanandoallopolithka sámi guovlluide, gos ealáhusa rámmaeavttut leat
ráhkaduvvon našuvnnalaš ulbmiliid ja álbmotrievttalaš ja siskkaldas
riekteprinsihpaid vuođul. Sámedikkis lea maiddái ulbmil šaddat
eanandoallopolitihkalaš oasseváldin. .  Čuovvovaš oassi
sihkkojuvvo:  Eanandoallu lea guovddáš sámi ealáhus ja
kulturguoddi. Okta guovddáš riekteeaktun mii lea stáhta politihka
vuođđun sámiid hárrái, lea ávnnaslaš kulturvuođu
gáhtten. Eanandoallu lea dehálaš ealáhussan bargosajiid ja ássama
dáfus sámi guovlluin.  Jienasteapmi.  39 áirasis ledje 39 čoahkis.
Eavttuhus 2 mearriduvvui ovttajienalaččat.  Eavttuhus 1, čuokkis 2
(rievdadus), mearriduvvui ovttajienalaččat.  Eavttuhus 1, čuokkis 1
(lasáhus), mearriduvvui ovttajienalaččat.  Sámediggeráđđi árvalus,
earret mearriduvvon rievdadusat, mearriduvvui ovttajienalaččat.
Beavdegirjelasáhus.  Dán áššis ii gáibiduvvon lasáhus
čoahkkingirjái.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Isak M. O. Hætta.   2.  Olaf
Eliassen.  Per Edvin Varsi.   .  Olaf Eliassen.  3.  Willy Ørnebakk.
.  4.  Amund Eriksen.  Olaf Eliassen.   .  Per Edvin Varsi.   .
Amund Eriksen.  5.  Tor Nilsen.   6.  Arvid Skjellhaug.   7.  Egil
Olli.   8.  Olav M. Dikkanen.   9.  Olaf Eliassen.   10.
Ragnhild L. Nystad.   11.  Willy Ørnebakk.   12.  Hallgeir Sløyen
Varsi.   13.  Klemet Erland Hætta.   14.  Isak Mathis O. Hætta. 
Sámedikki mearrádus jienasteami maŋŋá lea ná:  Sámediggi čujuha
dasa ahte eanandoallu lea áibbas guovddážis sámi ealáhussan ja
kulturguoddin. Okta dain guovddáš riekteeavttuin mat stáhta
polihtihkas leat sápmelaččaid ektui, lea ávnnaslaš kulturvuođu
gáhtten. Eanandoallu lea dehálaš ealáhussan bargosajiid ja ássama
dáfus sámi guovlluin. Sámedikki ulbmil lea hábmet eanandoallopolithka
sámi guovlluide, gos ealáhusa rámmaeavttut leat ráhkaduvvon
našuvnnalaš ulbmiliid ja álbmotrievttalaš ja siskkaldas
riekteprinsihpaid vuođul. Sámedikkis lea maiddái ulbmil šaddat
eanandoallopolitihkalaš oasseváldin. .  Sámediggi lea duhtávaš
dainna go Sámi eanadoalloplána ođasmahttin lea čađahuvvon. Plána
lea buorre dokumeanta mas lea ea.ea ulbmil leat njuolggadussan
Sámedikki bargui go guoská sámi guovlluid eanadoallo- politihkkii. .
Sámedikki bajemus mihttomearri eanadoalu dáfus lea:  Sihkkarastit
dássedis ássama nu vai sáhttá dainna lágiin ovdánahttit sámi giela ja
kultuvrra.   Olahan dihte dan doahttala Sámediggi daid
áŋgiruššansurggiid:  Čáhkkehit sámi eanadoallopolitihkálaš biire
nášuvnnalaš eanandoalloperspektiivii.  Sámi eanadoalu
árvoháhkanprogramma.  Heivehit Sámedikki váikkuhangaskaomiid
geavaheami eanadoalus.   Sámi eanadoallopolitihkálaš biire
nášuvnnalaš eanadoallopolitihka rámmaid siskkobealde sáhttá
sihkkarastit ceavzilis ja virkos eanadoalu sámi ássanguovlluin. .
Nášuvnnalaš eanadoalopolitihka regionaliseren ja rievdadeapmi lea
dárbbašlaš doalahan dihte sámi ássanguovlluid eanadolliid
logu. Dákkar eanadoallopolitihka regionaliserema vuođđun ferte leat
sámi kultuvra ja árbevierut. Gávdnojit juo váikkuhangaskaoamit mat
leat heivehuvvon Davvi-Norgga dillái, ja Sámediggi oaivvilda ahte
ferte leat vejolaš rievdadit váikkuhangaskaomiid geavaheami sámi
guovlluin. Eanadoallopolitihka rievdeami eaktun lea vuđolaččat
guorahallat eará riikkaid go leat rievdadan politihkaset. .  Sámediggi
atná dárbbašlažžan bisuhit sihke eanadoalu ovtta olbmo fitnun ja
lotnolasealáhussan, nu ahte árvoháhkan stuorru áiggi mielde eanadoalu
buvttavalljodaga olis. Otná nášuvnnalaš eanadoallopolitihkas
bealuštuvvojit stuorra doalut eaige lotnolasealáhusat ja smávva
doalut. .  Sámi guovlluid eanadoalus leat unnán vejolašvuođat
ceavzit dán gilvvus, juogo árvvut maid dát doalloovttadagat ovddastit
eai adnojuvvo maninge go ruhta galgá vuoruhuvvot. Sámediggi doarju
ahte buvttadansorjjakeahtes doarjagat lassánit erenoamážit unnimus
dolliide, ja ahte buvttadeami, areála ja kulturduovdagiid doarjagiid
vuođđogeasus sihkkojuvvo.  Dákkár doarjagat unnidit badjelmearálaš
buvttadeami seammás go dat leat veahkkin doalaheamen ássama ja
bargosajiid. Sámediggi áigu deattuhit lávgadet ovttasbarggu daid
ealáhusaid gaskka mat leat láhkalaga eanadoaluin ja
eanadoallosektuvrrain go guoská doibmii, gálvoráhkadeapmái ja
árvoháhkama lassáneapmái.  Sámediggi oaivvilda ahte ferte čađahuvvot
servodatlaš váikkuhusguorahallan mielkesektuvrra earrevuovdima
dáfus. Jus mielkebuvttadandoaluid dilli hedjona vel eambbo, de
billahuvvá olles buvttadanbiras. Seammás sáhttet fievrredangolut,
doaibmagolut ja golut buvttadan-rusttegiidda šaddat stuorábun
guovlluin gos eanadoallobiras lea unni ja gos dáluid gaska lea
stuoris. Sámediggi áigu dan sivas bargat ahte ásahuvvot sierraortnegat
sámi guovlluin mii guoská mielkeortnegiidda. Dán sáhttá ea.ea dahkat
dainna lágiin ahte:  vuvdon earit máhcahuvvojit sámi guovlluide
nannen dihte báhcán doaluid ja ásahan dihte eriid álggaheddjiid
oččodeapmái.  Sámi guovllut ožžot stuorát gorrelogu
mielkebuvttadeami dáfus.  Stuorradiggedieđáhusas nr. 19 (1999-2000)
Norgga eanadoallu ja biepmobuvttadeapmi evttohuvvo vuoruhit
Davvi-Norgga gelbbolašvuohtaguovddáža. Gelbbolašvuohtaguovddáš
ferte ovdánahttot lávdamodeallan maid buot Davvi-Norgga birrasat
sáhttet ávkkástallat, maiddái sámi guovlluin. Lea erenoamáš dehálaš
bidjat eambbo árjjaid ođđa ealáhusaid dutkamii, vai ovddosguvlui
sáhttá ovdánahttit ođđa máhtu ja dieđuid sihke buvttaovdánahttima
ja márkana birra.  Dan hirpmus gussamielahisvuođa lassáneami geažil
Eurohpas lea Sámedikki mielas hui deaŧalaš buoridit
biebmosihkarvuođa min riikkas. Daid riikkaid dáfus gosa
gussamielahisvuohta ii čuoze, leat dušše Suopma, Ruoŧŧa ja Hellas
gos dávda ii leat ilbman. .  Olbmuid dearvvašvuohta ferte ain
vuoruhuvvot bajimussii, ja Sámediggi oaivvilda ahte guovddáš
eiseválddiin lea stuora ovddasvástádus min riikka biebmosihkarvuođa
dáfus. Dát guoská dieđusge sámi álbmogii liikka olu go eará olbmuide
riikkas. Jus geavvá nu hejot ahte gussamielahisvuohta ihtá maiddái
Norgii, de šaddá maiddái sámi álbmot gillát garrasit. Dát guoská
sihke dearvvašvuhtii ja servodatáššiide. .  Eanandoallu, mii
maiddái lea sámi giela ja kultuvrra kulturguoddi, šaddá gillát dan
ahte doalut nohket go eanandoallobuktagat eai šat jođe. Danne
oaivvilda Sámediggi ahte EEO-šiehtadusa oadjebasvuođaeavttut
fertejit váldot atnui. Eavttut suvvet čađahit dárbbašlaš doaimmaid
servodatlaš ja/dahje dearvvašvuođa ákkaid geažil. .  Dán vuođul
áigu Sámediggi evttohit čuovvovaš doaimmaid:  Sámediggi bivdá
Ráđđehusa ja Stuoradikki gaskaboddosaččat gieldit ealli omiid ja
oamebiergobuktagiid importeret dakkár riikkain gos lea
gussamielahisvuohta.  Sámediggi bivdá maiddái Ráđđehusa ja
Stuoradikki nannet veterinára rádjebearráigeahču elliid ja
eallebuktagiid importta dáfus.   Eanadoalu doallovisttiid ferte ain
vuoruhit ja erenoamážit čájehit beroštumi viiddidemiide ja stuorit
earáhuhttimiida. Stuorit huksenprográmma visttiid ođasmahttimii lea
dárbbalaš sihkkarastin dihte ođđa áigasaš visttiid sámi
guovlluide. Dasa lassin áigu Sámediggi áŋgiruššat
ovdánahttindoaimmaiguin mat gullet gelbbolašvuođa loktemii,
fierpmádathuksemii jna.  Nissoniid oččodeapmi eanadollui lea
hástalussan Sámediggái. Lea dehálaš láhčit dilálašvuođaid
nissonolbmuide go dat sihkkarastá ássama ja
bargosajiid. Smávvadoallobuvttadeami jávkamis lea oktavuohta dasa ahte
nissonat šadde eret eanadoalus. Boares biebmoárbevieruid ealáskahttin
lea ovdamearkan dasa movt sáhttá ráhkadit nissonbargosajiid ođđa
sierralágán fuomašuvvon kvalitehtabuktagiid olis.  Sámi eanadoallu
lea otne váttis dilis go dálut heaittihuvvojit ja giliin fárrejit
olbmot eret. Olahan dihte evttohuvvon ulbmiliid eanadoalloplánas lea
Sámedikki mielas hirbmat dehálaš ahte omd. álggahuvvo
árvoháhkanprográmma sámi guovlluid várás mas ollislaš ja servodatlaš
jurddašepmi biddjojuvvo vuođđun. Sámi eanadoallu lea ovdal buorebut
ávkkastallan eanadoalu ráhkadanávdnasiiguin go otne. .  Sámediggi
oaivvilda ahte eanadoallu berre garraseappot nannet ođđa sierralágán
gálvofuomášemiid ja kvalitehtabuktagiid maid vuođđun leat boares
árbevierut. Ollu evttohusaid Sámedikki eanadoalloplánas sáhttá
goallostit nášuvnnalaš árvoháhkanprográmmii. Sámediggi oaivvilda
ahte árvoháhkanprográmma sáhttá sihkkarastit ja nannet sámi eanadoalu
vuođu. Sámediggi áigu árvoháhkanprográmmas bidjat čuovvovaš
eanadoallosurggiid guovddážii:  árbevirolaš lotnolasealáhusaid
ovdánahttima ja ealáskuhttima.  ođđa sierralágan gálvofuomášemiid
ja kvalitehtabuktagiid nannema sámi eanadoalus maid vuođđun leat
kultuvra ja árbevierut.  gánnaheami buorideami.  gelbbolašvuođa
ovdánahttima ja fierpmádathuksema.  meahcceriggodagaid ávkkástallama
buorideami.  dutkama ja ovdánahttima.   Sámediggi atná
dárbbašlažžan atnit searaid eanadoallobuktagiidda márkanii mii
máksá mielas ja ohcála valljodaga, birrása, árbevieru ja
sierranasvuođa. Kvalitatiiva spesialiseren biepmobuvttadeami
siskkobealde ja biepmokultuvrii searaidgeavaheapmi sáhttá lassánahttit
árvoháhkama dáluin gos leat joavdelas resurssat. Oktasaš
searaidgeavaheapmi árvoháhkama stuorrumii ovttas boazodoaluin
sáhtášii buktit positiivvalaš váikkuhusaid goappašiid ealáhusaide.
Oppalaš ja servodatlaš čoavddusin áigu Sámediggi doahttalit ahte
čađahuvvo sierra sámi árvoháhkanprográmma. Prográmma galgá
hábmejuvvot dainna lágiin ahte dat fuolaha oppa sámi
servodaga. Almmatge sáhttá prográmmaáigodagas bidjat váldoáicama
surggiide mat gáibidit erenoamáš beroštumi nugo sierra ealáhusaide,
mánáide ja nuoraide, nissoniidda, ohppui jna. Sámi árvoháhkanprográmma
galgá doaibmat vuođđun čađahit doaimmaid iešguđetge
servodatdásis ja sektoriin, oppalaččat gehččojuvvon.  Go guoská
iešguhtetge evttohussii eanadoalloplánas, lea Sámedikki áigumuš
čuožžilahttit daid eanadoallošiehtadallamiid, jahkásaš
budšeahttaevttosa, eanadoalu árvoháhkanprográmma ja eará vuogas
oktavuođain.  Čállon eanadoalloplánas lea evttohuvvon geahpedit
ortnega addit doarjaga neavvuide ja mášiinnaide ovttaskas
eanadolliide ja vuoruhit ovttasbargodoaimmaid dan sadjái. Sámedikki
mielas ii leat buorre dahkat dákkar rievdadeami ovdal go rievdadeami
váikkuhusat leat árvvoštallon.  Bivdit Sámediggeráđi čađahit
namuhuvvon árvvoštallama.   Ášši meannudeapmi loahpahuvvui
guovvamánu 22. b. dii. 17.10.  Ášši 9/01.  Sámedikki 2000
jahkedieđáhus.  Ášši meannudeapmi álggahuvvui guovvamánu
22. b. dii. 17.10.  Áššebáhpirat.  Sámedikki 2000 jahkedieđáhus.
Sámi kulturmuitoráđi 2000 jahkedieđáhus, mearriduvvon 22.12.00
čoahkkimis.  Sámi kulturráđi 2000 jahkedieđáhus, mearriduvvon
07.01.0i čoahkkimis.  Sámi giellaráđi 2000 jahkedieđáhus,
mearriduvvon 08.01.01 čoahkkimis.  Sámi ealáhusráđi 2000
jahkedieđáhus, mearriduvvon 18.12.00 čoahkkimis.  Ovddiduvvon
evttohusat.  Sámediggeráđi árvalus Sámediggái:  Boahttevaš
politihkkahábmen.  1. Jahkedieđáhusa perspektiivvat.  Sámelága § 1-3
mielde galgá Sámedikki jahkedieđáhus sáddejuvvot
Gonagassii. Ráđđehus čállá Stuoradiggái jahkásaš
stuoradiggedieđáhusa Sámedikki doaimma birra. Seammás lea Sámedikki
dieđihanvugiin 4-jagi perspektiiva. Stuoradiggi lea sámelága
mearrádusaid vuođul maiddái mearridan ahte juohke
stuoradiggeáigodagas galgá okte čállot dieđáhus daid doaimmaid birra
mat čađahuvvojit, sihkkarastin dihte sámi giela, kultuvrra ja
servodateallima. Nu galgá ge prinsihppadieđáhus sisttisdoallat
vuđolaš ja prinsipiála ságastallamiid Ráđđehusa sámepolitihka
birra guđege stuoradiggeáigodagas. .  2. Sámedikki ja guovddáš
eiseválddiid oktavuohta.  Sámediggi lea sámi álbmotválljen orgána mii
doaibmá sámi álbmoga várás. Lea sohppojuvvon ahte Sámediggi ii leat
Ráđđehusa vuollásaš politihkalaš orgána dásis, ja danne ii sáhte
Ráđđehus stivret iige bagadallat doaimma. Sámedikki guovttebealát
doaibma sihke álbmotválljen orgánan ja hálddašanorgánan gáibida
erenoamáš heiveheami ja čuovvoleami (gč. St.dieđ.nr. 7 (2000-2001)
3.1 čuoggá s. 34). Eiseválddiid oainnu mielde lea okta Sámedikki
deaŧaleamos rollain bidjat eavttuid servodathábmemis seailluhan,
nannen ja ovddidan dihte sámi servodaga. Sámediggi miehtá dasa ahte
Sámediggái lea deaŧalaš oažžut eambbo mearridanváldi sámi
áššiin, muhto dat ii leat doarvái. Dál lea hástalus ovddidit
Sámedikki válddi, ja addit Sámediggái čielgaset definerejuvvon rolla
riikka konstitušuvnnas, nu ahte Vuođđolága § 110a ulbmil sámi
vuoigatvuođaid birra oažžu čielgaset konkrehta sisdoalu, sámi
iešmearrideami perspektiivvas. .  Sámediggi lea fuomášan ahte
Ráđđehus áigu digaštallat Sámedikki rolla almmolašrievtti ja
sámepolitihkalaš orgánan sámepolitihka boahtte
prinsihppadieđáhusas. Sámedikki oainnu mielde ii leat dát
doarvái. Dát lea guovttebealát proseassa mii čađat ferte doaibmat
Sámedikki ja guovddáš eiseválddiid gaskka. Sámediggi lea máŋgga
oktavuođas gáibidan šiehtadallanmodealla sámi áššiid
barggus. Diggi lea oaidnán ahte Ráđđehus oaivvilda dákkár modealla
mielddisbuktit áibbas ođđa čađahemiid hálddašeami dáfus, ja ahte
fertešii vihkkeduvvot vuođđo konstitušunála prinsihpaid ektui, ja
bivdá Sámedikki čielggadit lagabui mii šiehtadallamiin oaivvilduvvo
(gč. St. dieđ.nr. 7 (2000-2001) 3. kap. s. 34). Gažaldagat
šiehtadallamiid dáfus lea okta máŋgga temás boahttevaš
guovttebealát proseassas Sámedikki válddi ja rolla birra. .  Sámediggi
deattuha garrasit ovddidit lagas ja geatnegahtti ovttasbarggu
Sámedikki ja guovddáš eiseválddiid gaskka. Deaŧaleamos formálalaš
ovttasbargogaskavuođat leat čadnon Sámedikki jahkedieđáhussii
(gč. sámelága § 1-3) ja Sámedikki doaibmaevttohusaide jahkásaš
stáhtabušeahtas. .  Jahkedieđáhusa dáfus lea buorre go Ráđđehus
lea álgán buktit vástádusaid guovddáš čuolmmaide maid Sámediggi
jearrá jahkedieđáhusain (gč. ee. St. dieđ. nr. 48 (1998-99) ja
St.dieđ. nr. 7 (2000-2001)). Sávvat ahte Ráđđehus joatká dainna
doaimmain maiddái boahtteáiggis. .  Sámediggi lea ožžon eambbo
mearridanválddi ja iešheanalašvuođa bušeahttaoktavuođain dan
bokte go Sámediggi 1999:s beasai Juolludannjuolggadusaid §
4:s. Sámediggi oažžu dál juolludemiid Gieldda- ja
guovlludepartemeanttas, Girko-, oahpahus- ja dutkandepartemeanttas ja
Mánáid- ja bearašdepartemeanttas poasta 50 bokte. Dasto sáhttá
Sámediggi juogadit resurssaid sierra bušeahtas daid rámmaid mielde
mat leat biddjon Stuoradikki bušeahttamearrádusas. Sámediggi
oaivvilda ahte sámi bušeahttaáššiid rutiinnat ja prosedyrat
berrejit ovddiduvvot. Go Sámediggi dál lea nettobušetterejuvvon
doaibma, de eaktudit ahte boahttevaš juolludeamit Sámediggái bohtet
poasta 50 juolludeapmin. .  Sámediggi čujuha dasa ahte Sámedikki ja
Ráđđehusa gulahallan lea positiivalaččat ovdánan
bušeahttaáššiid dáfus. Dán berre čuovvolit maiddái eará
áššesurggiin. Mii leat fuomášan ahte Ráđđehus mihá eambbo searvá
jeavddalaš ságastallamiidda ja ovttasbargui Sámedikkiin
(gč. St.dieđ.nr. 7 (2000-2001 3. kap. s.34). Sámediggi eaktuda ahte
Gieldda- ja guovlludepartementa sámi áššiid čohkkendepartementan
galgá buorebut koordineret dán barggu. .  Sámedikki ja Stuoradikki
oktavuođat Ráđđehusa stáhtabušeahttaárvalusa čuovvoleami dáfus ja
Sámedikki jahkásaš doaibmadieđiheami dáfus eai doaimma doarvái
bures. Iešguđetge fágalávdegottiit doibmet iešguđetlágán vugiid
mielde Sámedikki ektui. Ii leat dohkálaš ahte muhtun fágalávdegottit
atnet Sámedikki dego makkárge eará lobbyorgánan. Danne lea
prinsihpalaččat dárbu čielgaset digaštallat makkár oktavuohta
Stuoradikkis lea Sámediggái, ja movt ovttasbarggu duohtavuođas
sáhtášii heivehit. Sámediggi lea buktán konkrehta árvalusaid dán
birra Stuoradikki presideantajođihangoddái.  Sámediggi fuomášahttá
ahte sámi servodat lea ain huksejuvvomin, ja lea stuora dárbu
doarjagii ja resurssaide. Sámediggi háliida čujuhit ahte lea stuora
gaska Sámedikki vuoruhemiid ja Stuoradikki rámmajuolludusaid gaskka.
Sámediggi lea maiddái dán válgaáigodagas bivdán lasi válddi dihto
servodatsurggiid dáfus. Ráđđehus ja Stuoradiggi leat measta čađat
vástidan dainna vugiin ahte sirdet dálá ortnegiid ja institušuvnnaid
hálddašanovddasvástádusa. Dása gullet Sámi sierrabibliotehka,
oahpahushálddašeami doaimmat ja sierra sámi
mánáidgárdedoarjagat. Váldi mii lea sirdojuvvon, lea:
Bušeahttafriddjavuohta maid Juolludannjuolggadusaid § 4
mielddisbuktá. .  Váldi ja doaimmat oahpahussuorggi dáfus,
gč. oahpahuslága § 6-4.   Hálddašanovddasvástádusa ja
bargodoaimmaid sirdin Sámediggái lea mávssolaš. Sámediggi oaidná ahte
Ráđđehus ain dađistaga árvvoštallá sirdit válddi ja
ovddasvástádusaid Sámediggái áššiin mat gullet sámi álbmogii
(gč. St.dieđ. nr. 7 (2000-2001) 3.1 čuoggá s. 34). Sámediggi
fuomášahttá ahte Ráđđehus mieđai sirdit Sámi musihkkafestivála,
Beaivváš Sámi Teáhtera ja Sámi Vuorká-Dávviriid stáhtadoarjagiid
hálddašanovddasvástádusa Sámediggái 1997:s. Dása gullá maiddái sámi
dáiddárstipeanda (gč. St.dieđ.nr.145 (1997-98) 12.8 čuoggát
s. 60). Stuoradikki gielddalávdegotti eanetlohku searvvai dása
(gč. Mearr. S.nr.145 (1997-98). Kulturdepartementa sirddii Sámi
musihkkafestivála stáhtadoarjaga Rikskonsertene vuollái 1999:s. Dát
mielddisbuvttii unniduvvon jahkásaš doarjaga. Maiddái
álgoálbmotfestivála Riddu Riđđu doarjja unnui. Gádjun dihte dán
guokte festivála, lea Sámediggi iežas 2001 bušeahtas ásahan
vuođđodoarjjaortnega kr 350.000,- goappáge doibmii. .  Ráđđehus ii
leat moktege geahččalan sirdit dáid namuhuvvon ásahusaid
Sámediggái. Golggotmánus 2000 čujuhit ain doarjjaortnegiidda ee. dáid
namuhuvvon ásahusaid dáfus Kulturdepartemeantta bušeahta vuođul
(gč. St.dieđ. nr. 7 (2000-2001) 4.2.2 čuoggá s. 38). Ii
dáiddárstipeanda ge leat sirdojuvvon Sámediggái. Sámi kulturáššiid
gulahallanlávdegoddi ásahuvvui 1994:s. Ulbmil lei oppalaččat
árvvoštallat doaimmaid mat guoskkahit sámi kultuvrra, ja dainnalágiin
geavahit resurssaid buoremus lági mielde. Kulturdepartemeantta mielas
bargá lávdegoddi dohkálaš barggu (gč. St.dieđ.nr.41 (1996-97) 12.2
čuoggá s. 53). Sámediggi ii sáhte dasa mieđihit. Lávdegotti bargu ii
leat ovddidan sámi kulturáššiid namuhanveara. Danne ii leat
Sámedikki mielas riekta vuoruhit ekonomalaš ja persovnnalaš
resurssaid searvan dihte gulahallanlávdegoddái. Dat berre
heaittihuvvot. .  1. Boahtteáiggi hástalusat.  Sámediggi áigu bargat
nannet álgoálbmogiid vuoigatvuođaid našuvnnalaš ja
riikkaidgaskasaš dásis. Sámedikki mielas ii leat buorre go maŋemus
áiggiid sámi vieruiduvvan vuoigatvuođat eatnamiidda galget
duopmostuoluin mearriduvvot, seammás go vuoigatvuođaproblematihkka ii
leat oppalaččat vuos čielggaduvvon. Dan oktavuođas čujuhit
Meahccekommišuvnna doaimmaide Tromssas ja Nordlánddas, ja
priváhtarievttalaš boazoguohtunareálaid nákkuide lullisámi
guovllus. Sámi álbmogis ii leat dohkálaš riektesihkarvuohta čuollat
bealis duopmostuoluid ektui. Dát guoská sihke juridihkalaš ja
ekonomalaš áššiide. Sámediggi vuordá Norgga stáhta bargat maid
sáhttá nu ahte sámiid riektedilli ollislaččat ja dohkálaš vuogi
mielde nannejuvvo našuvnnalaš ja riikkaidgaskasaš duopmostuoluin. .
Dan oktavuođas čujuhit maiddái ON-barggu čielggademiide
eamiálbmotjulggaštusa ja iešmearrideami áššiid dáfus. Lea
deaŧalaš ahte Sámediggi oažžu eambbo guovddáš rolla
olmmošvuoigatvuođaid doaimmain, sihke Norgga rájiid siskkobealde ja
muđui riikkaidgaskasaš dásis. .  Áššit mat gusket
eamiálbmotjulggaštussii, berrejit digaštallojuvvot dohkálaš dásis,
ja nu ahte digaštallamiid ovttárvosašvuohta
doahttaluvvo. Álgoálbmotvuoigatvuođaid álbmotrievtti prinsihpat leat
čielgasat, ja nannejit eahpitkeahttá dan ahte stáhtat fertejit
dohkkehit ja mearridit álgoálbmotvuoigatvuođaid gullevaš olbmuid
riektevuogádagaid ja riekteipmárdusaid vuođul. Sámiid vuoigatvuođat
iežaset duovdagiidda, čáziide ja luondduriggodagaide fertejit
doahttaluvvot ja dohkkehuvvot, ja vuođđojearaldagat sámi
vuoigatvuođaid ja eallineavttuid dáfus boahtteáiggis fertejit
mearriduvvot Sámedikki ja stáhta digaštallamiid ja šiehtadallamiid
bokte. Guovddáš bargu lea álggahit šiehtadallangeatnegasvuođa
sámiid ja Norgga eiseválddiid gaskka dakkár áššiin gos lea
dárbbašlaš sámiid árvvoštallamiid mielde, erenoamážit kultur-,
ealáhus- ja vuoigatvuođasurggiin. Dát geatnegasvuohta berre
sisttisdoallat eambbo go dušše gulahallama, ja das fertejit leat
guovttebealát geatnegasvuođat. Šiehtadallangeatnegasvuohta ferte
regulerejuvvot Norgga lágain. Álgoálbmogiid
iešmearridanvuoigatvuođaid áššiid dáfus gáibidit vel guovddáš
proseassaid, danne go orrot leame iešguđetlágán ipmárdusat
iešmearrideami doahpagis. Sámedikki prinsihppa lea ahte álgoálbmogat
leat ovttaárvosaččat eará álbmogiiguin. Álgoálbmogiid
iešmearridanvuoigatvuođas lea lagas oktavuohta oppalaš
olmmošvuoigatvuođaáššiide. Sámediggi vuordá Norgga stáhta
aktiivvalaččat fuolahit ahte álgoálbmogiid vuoigatvuođat ja
eallindilit sihkkarastojuvvojit, dan bokte ahte ON mearrida
eamiálbmotjulggaštusa ovdal álgoálbmogiid logijagi loahpa . .
Sámediggi áigu bargat dan ovdii ahte ONâ álgoálbmotáššiid
forum šaddá doaibmi orgánan álgoálbmotáššiid dáfus. .  Okta dain
deaŧaleamos doaimmain Sámedikki Barentsovttasbarggus lea nannet
álgoálbmotbargguid. Álgoálbmotdoaimmat eai leat Sámedikki mielas
ovdánan dohkálaš dási mielde. Sámediggi čujuha dasa ahte Ráđđehus
oaivvilda geavatlaš álgoálbmotbarggu biddjon Barentsovttasbarggu
regiovnnalaš dássái, ja ahte danne lea stáhtaidgaskasaš ja jahkásaš
olgoriikkačoahkkimiid váldobargu doarjut álgoálbmotdoaimmaid
politihkalaččat (gč. St.dieđ.nr.7 (2000-2001) 4.13.5 čuoggá
s. 47). Dát ii leat movtge ovdánan ovddit áiggiid ektui. Ráđđehus
lea ovdal cealkán ahte áigu Barentsregiovnna dálá bargguid bokte
searvat álgoálbmogiid ollislaš prográmma ovdánahttimii guovllus
(St.dieđ.nr. 41 (1996-97) 5. kap. ja boks 5.1
s. 18-19). St.dieđ.nr. 18 (1997-98) nr. 41 Lasáhusas daddjo ahte
Ráđđehusa ulbmilin lea oažžut sápmelaččaid mielde
Barentsráđđái (gč. boksa 18.1 s.22). Norgga, Ruoŧa ja Suoma
olgoriikkadepartemeanttat leat ruhtadan Barentsregiovnna álgoálbmogiid
2000-2003 doaibmaprográmma ráhkadeami. Departementa ii leat čuovvolan
dan ášši Sámediggái dahje eará álgoálbmotorgánaide Barentsregiovnnas
ahte galget go álgoálbmogat dahje sápmelaččat searvat
Barentsráđđái. .  Sámediggi čujuha dasa ahte Barentsovttasbarggu
álgoálbmotáššiid bargu lea bisánan danne go váilot
resurssat. Maŋemus 4 jagi leat čađahuvvon moadde prošeavtta, ja
dasto lea Álgoálbmogiid Doaibmaprográmma 2000-2003
ráhkaduvvon. Regiovdnaráđđi mearridii 1999:s prográmma
prošeaktaoasi. Álgoálbmotovttasbarggus lea potensiála mii ii leat
geavahuvvon. Jus galgá nagodit loktet dan, de eaktuduvvo ahte buot
dárbbašlaš resurssat sáhttet geavahuvvot doaibmaprográmma
čađaheamis, ja ahte dahkkojit muhtun organisatuvralaš
rievdadusat. .  Sámi parlamentáralaš ráđđi (SPR) lea sámi
oasseváldima vuođul 06.10.00 evttohan čuovvovaš organiserema
Barentsregiovnna orgánaid dáfus: 1: SPR nammada sámi ovddasteaddji
Regiovdnaráđđái, 2:SPR nammada sámi ovddasteddjiid jus šaddet
bargojoavkkut Barentsovttasbarggus, ja 3: Regiovnna álgoálbmogat
ožžot ovtta ovddasteaddji Barentsráđđái. Sámediggi lea dohkkehan
dán, ja oaivvilda dasa lassin ahte Barentsčállingotti
álgoálbmotmielbargi galgá fásta ovddastit álgoálbmogiid
Regiovdnalávdegottis. Dán birra ráhkaduvvo čielgaset soahpamuš
Sámedikki ja Barentsčállingotti gaskka boahttevaš 2-jagi
áigodahkii. .  Sámedikki oassálastin Arktálaš ráđis goazaduvvo das
go Sámediggi váilevaš resurssaid geažil ii sáhte nannoseamos lági
mielde searvat. Sávaldat lea ahte Sámi parlamentáralaš ráđđi
sáhtášii dán doaimma váldit badjelasás, muhto dat eaktuda ahte
ráđđái juolluduvvojit doarvái ekonomalaš návccat.
Olgoriikadepartementa dohkkehii barggu 12.09.1999, Álgoálbmogiid
veahkkedoaimmat čuovvolan plána. Sámediggi oaččui unnán
vejolašvuođa searvat dán plánabargui, earretgo oassálastit
hálddahusdásis bargosemináras. Čuovvolanprográmma válddahallá máŋgga
ášši main Norga ferte oaivila dahkat, boahttevaš
álgoálbmot-veahkkedoaimmaid áŋgiruššama dáfus. Okta dáin lea
Sámedikki vejolaš searvan. Dássážii ii leat Olgoriikkadepartementa
ii ge NORAD bovden Sámedikki searvat ságastallamiidda Sámedikki
vejolaš boahttevaš sajádaga birra álgoálbmogiid
veahkkeprográmmas. Dán šálloša Sámediggi garrasit.  Okta Sámi
parlamentáralaš ráđi deaŧaleamos doaimmain lea juste dál háhkat
čállingotti doaimmaide dohkálaš ruhtadeami. Lea ohccojuvvon
200.000,- kr Olgoriikkadepartemeanttas gokčat lassigoluid maid
čállingotti doaimmat mielddisbuktet. Olgoriikkadepartementa ii
juolludan dán veahki dainna ákkain go sis eai leat ruđat diekkár
áigumušaide. Ášši váldojuvvui ovdan oktasaščoahkkimis
ministariiguin 2.11.00 ja doppe mearriduvvui ahte ruhtadeapmi galgá
čielggaduvvot.  Ovttasbargoorgánan ii galgga Sámi parlamentáralaš
ráđđi dušše koordineret dikkiid barggu, muhto maiddái riikkaid
dási ja riikkaidgaskasaš dási doaimmaid. Dárbbašlaš lea maiddái
ahte sámi áššiid bargu dasa lassin koordinerejuvvo našuvnnalaš
eiseválddiid gaskka, ja ahte dat dahkko ovttasráđiid sámedikkiid
presideanttaiguin.  Sámeministariid ja sámedikkiid resideanttaid
ovttasbargu lea dál formaliserejuvvon, muhto ii leat vel albmaládje
boahtán johtui. Sámediggi atná dárbbašlažžan oažžut áigái
buoremus vejolaš ovttasbargovuogi eará sámedikkiiguin.  Sámediggi lea
sámegiela dáfus rievdadan iežas barggu organiserema. Dat dagaha ahte
lea dárbbašlaš rievdadit sámelágá giellanjuolggadusaid. Dat guoská §
3-12 mearrádusaide Sámi giellaráđi birra. Sámediggi ovddidii
Kulturdepartementii evttohusa dán oktavuođas. Seammás áigu Sámediggi
evttohit viiddidit sámegiela hálddašanguovllu (§ 3-1). Dasa lassin
áigu Sámediggi evttohit rievdadit Sámelága válganjuolggadusaid.
Boahttevaš hástalusaid stáhta, guovllu ja suohkana doaibmajuogu dáfus
áigu Sámediggi bargat dan guvlui ahte sámi áššit buorebut vuhtii
váldojuvvojit Norgga politihkalaš vuogádagas go dán
rádjái. Guovlulaš dássi lea dál rievdaduvvome. Sámediggi čujuha dasa
ahte: 1: Fylkkagielda lea massán guovllupolitihkalaš ekonomálaš
juogadanválddi, muhto das galgá leat guovddáš sajádat regiovnnaid
ovdánahttinprográmma (RUP) hábmemis. RUP:aid galgá almmotge
Gieldadepartementa dohkkehit. 2: Fylkkagielda galgá máŋgga
áššesuorggis ovttasbargat eará fylkkaiguin badjel
fylkarájiid. Stuorámus áššesurggiid nugo buohcciviesuid ja
spesialista- dearvvašvuođabálvalusa (nuppilinjá-bálvalusa) váldá
stáhta háldosis. 3: Dábálaš fylkaplánemis ii leat šat seamma
doaibma. Suohkanat leat huksen mearkkašahtti plánen- ja
doaibmagelbbolašvuođa, ja atnet fylkkagieldda hehttet suohkanlaš
iešovdáneami. 4: Fylkkagielda ii leat nákcen áigái oažžut duohta
bálvalusfálaldagaid sámi álbmogii stáhta prinsihppalaš
sámepolitihkalaš ođđa vuoiŋŋa ja riikkaidgaskasaš
álgoálbmotpolitihka olis.  Dán vuođul oaivvilda Sámediggi ahte
fylkkagielda berre heaittihuvvot dálá hámis. Berre árvvoštallat
ásahit ođđa regiovdnadási riikkaoasseperspektiivvas. Sámediggi
eaktuda ahte sámi áššit huksejuvvojit dán ođđa regiovdnadássái
vuođu rájes juo, vuhtii válddidettiin ahte sámit leat riikka
álgoálbmot. Dat oaivil doalahuvvo beroškeahttá das makkár boahttevaš
čoavddus šaddá stáhta, guovllu ja suohkana doaibmajuogu dáfus. .
Sámi guovlluin lea vejolaš ekonomalaš doaimmaid vuođđu sihke
ođasmuvvi ja nohkavaš resurssaid olis. Navdojuvvon minerálaresurssat
leat maiddái dagahan lassánan beroštumi. Sámedikki prinsihpalaš
oaidnu lea ahte mii eat mieđit addit ohcanlobi nu guhká go
vuoigatvuođaášši ii leat čielgan. Ii leat bealuštahtti addit
ohcanlobi nu guhká go sámi álbmot ii leat olahan doarvái válddi ja
váikkuhusa minerálaresurssaid hálddašeamis. Go sámi álbmogii lea
álbmotvuoigatvuođalaš geatnegasvuođaid olis sihkkarastojuvvon
dárbbašlaš váikkuhanváldi sámi guovlluid luondduvalljodagaid dáfus
ja go oamastanvuoigatvuohta lea dohkkehuvvon, de áigu Sámediggi viidát
árvvoštallat mainna lágiin sámi guovlluid minerálaguorahallan galgá
čađahuvvot. Dát mearkkaša ahte Sámediggi áigu mearridit galget go,
ja vejolaččat movt sámi guovlluid minerálaresurssat galget
boahtteáiggis geavahuvvot. Dás leat čielga oainnut dasa movt sámi
ássanguovlluid valljodagat berrejit hálddašuvvot. Dan dihte lea
deaŧalaš ahte Ráđđehus ii bargga dan nala ahte ođđa
minerálaláhka mearriduvvo ovdal go sámi riektedilálašvuođat leat
Stuoradikkis gieđahallon.  Suodjalan- ja huksenáššiin lea
deaŧalaš ahte árvvoštallamiin erenoamážit deattuhuvvo makkár
váikkuhusaid vejolaš suodjalan- ja huksendoaimmat dagahit sámi
servodahkii oppalohkái. Sámedikki deaŧaleamos doaimmaid gaskkas lea
hábmet politihka ja hábmet sámi servodaga ovdáneami eavttuid. Dan
dihte lea deaŧalaš ahte Sámediggi áigges áigái beassá diehtit
áššiid birra mat čielgasit gullet sámi servodahkii.  Sámediggi lea
mearridan kulturmuitoplána 1998-2001. Sámedikki politihka vuođđun
lea ahte sámi guovlluid guhkes áiggi ealáhuslaš- ja servodatlaš
ovdáneapmi ii galgga dagahit ahte luondduriggodagaid geavaheapmi lea
stuorát go luondu gierdá. Doahpagat biras, luondu ja kultuvra gullet
nannosit oktii. Sámedikki ulbmilin lea nappo siskkildit
birasperspektiivva olles Sámedikki bargui ja doibmii. Ulbmilin dáinna
lea áigái oažžut birasseastevaš guottuid sámi servodahkii,
čalmmustahttimiin ja doarjumiin doaibmavejolašvuođaid mat ovddidit
guoddevaš luonddugeavaheami. Dan dihte áigu Sámediggi
ráhkadišgoahtit birasdieđáhusa mii fátmmasta Sámedikki biras- ja
areálaoainnuid. Diggi bovde Birasgáhttendepartemeantta ovdánahtti
ovttasbargui dán dieđáhusa válmmasteami oktavuođas.
ON-konvenšuvdna siviila ja politihkalaš vuoigatvuođaid birra lea
fas šaddan áigeguovdil maŋŋel go jagis 1999 šattai norgalaš
rievtti oassin. Dát mielddisbuktá ahte konvenšuvdna ii dušše atte
Norgii álbmotvuoigatvuođalaš geatnegasvuođaid stáhtan, muhto
maiddái ahte Norgga duopmostuolut ja hálddahus dál leat geatnegasat
geavahit konvenšuvnna siskkáldas rievtti oassin go dahket konkrehta
mearrádusaid. 27. artihkkalis lea guovddáš oassi mii geatnegahttá
norgga stáhta doahttalit sámi vuoigatvuođaid. Stáhta ii galgga ieš
dahkat maidege mii rihkku dáid vuoigatvuođaid ja lea geatnegas
suodjalit vuoigatvuođaid badjelduolbmamiid vuostá. Álgoálbmogiid
ealáhusaid luondduvuđđosa sihkkarastin lea nappo hui deaŧalaš
oassi stáhta geatnegasvuođain álgoálbmogiid guovdu. Stáhta ferte
čilget movt áigu čađahit geatnegasvuođaid konvenšuvnna olis.
St.dieđáhusas Nr. 21 (1999-2000) Olmmošárvu guovddážis
(Menneskeverd i sentrum), evttohuvvui ahte ásahuvvo
álgoálbmotvuoigatvuođaid gelbbolašvuođaguovddáš
Davvi-Norgii. Sámediggi atná sierra álgoálbmotvuoigatvuođaid
gelbbolašvuođaguovddáža ásaheami hui mávssolažžan ja lea
ávžžuhan ásahit dan dálá sámi gelbbolašvuođaguovddážiidda
Guovdageainnus, namalassii Davviriikkaid Sámi Instituhttii ja Sámi
allaskuvlii. Goappaš dáin ásahusain lea dárbbašlaš gelbbolašvuohta
ja fierpmádat, sihke našuvnnalaččat ja riikkaidgaskasaččat,
sáhttit veahkehit guovddáža barggu. Ovttasbargu váikkuha dan ahte
guovddáš šaddá spesiáliserejuvvon lassin stuorát
olmmošvuoigatvuođabirrasiidda.  Ráđđehusa barggu dáfus Sámi
vuoigatvuođalávdegotti Finnmárkku čielggadeami čuovvolemiin, bivdá
Sámediggi ahte konkrehta ovttasbargu Sámedikkiin álggahuvvo
farggamusat, vai Sámediggi ja Ráđđehus sáhttet leat ovttadássásaš
ovttasbargoguimmežat.  Ii leat vuos nammaduvvon ođđa
sámevuoigatvuođalávdegoddi čielggadit vuoigatvuođaid Tromssas ja
lullelis. Sámediggi vuordá ahte ovdalaš vieruiduvvan dáhpi
čielggadanlávdegottiid nammademiin jotkojuvvo Tromssa ja lulit
guovlluid Sámi vuoigatvuođalávdegotti nammadeamis,
vrd. árbevierrojoavkku nammadeami Sámi vuoigatvuođalávdegotti barggu
oktavuođas.  Jahkásaš boazodoallošiehtadusa soabadallamiid dáfus
lea váldoeaktu ahte bealálaččat barget sihkkarastit boazodoalu
produktivitehta (Boazodoallošiehtadus 2000-2001). Ášši lea almmotge
oalle girjái ja muhtun áššit mat váikkuhit produktivitehta eai leat
šiehtadallanfáddán, erenoamážit boraspirehálddašeapmi ja
guohtunresursa-áššit. Okta dain stuorámus hástalusain boazodoalus
lea sihkkarastit ealáhusa guohtun- ja areálavuođu. Sámediggi atná
dárbbašlažžan deattuhit ahte bisánkeahtes sisabahkkemat boazodoalu
guovlluide sakka áitet ealáhusa. Boazodoalu vuoigatvuođat leat
guovddážis, ja leat áibbas dan duohken ahte boazodoalu eatnamat
sihkkarastojuvvojit boahttevaš buolvvaide.  Sámedikkis leat
boazodoallošiehtadusa soabadallamiin guokte observatora stáhta bealde
beavddi. Diggi dáhttu dál dán ortnega guorahallojuvvot, dainna
ulbmilin ahte ásahit iešheanalaš observatørasaji.  Lea áibbas
dárbbašlaš ahte eiseválddit gehččet Boraspirehálddašeami ovttas
daid geatnegasvuođaiguin mat sis leat sámi álgoálbmoga kulturvuođu
suodjaleami hárrái. Dan dihte lea Sámediggái deaŧalaš searvat ja
bidjat eavttuid boraspirehálddašeami oktavuođas ja proseassaide dan
olis.  Sámediggi lea evttohan álggahit 5-jagi
duodjeovdánahttinprográmma. Ulbmilin lea buoridit duoji rámmaeavttuid
kultuvran, fidnun ja ealáhussan. Duodji lea deaŧalaš kulturguoddi ja
Sámediggi atná stuora hástalussan nannet kultuvrra návccalaš ja
gánnáhahtti ealáhusa olis. Lea deaŧalaš bisuhit duoji boahtteáiggi
ealáhussan, ja ahte dat heivehuvvo dálá dárbbuide sihke
váldoealáhussan ja lotnolasealáhussan. Lea stuora beroštupmi ásahit
duoji ealáhussan, erenoamážit lotnolasealáhussan. Dál lea suorggis
unnán dienas ja lea unnán gánnáhahtti.  Lea stuora hástalussan
oažžut sin geat váldet fágareivve, álggahit duoji
ealáhussan. Ealáhus dárbbaša dan gelbbolašvuođa maid sii leat
háhkan. Sámediggi bargá buoridit bargofálaldagaid sidjiide geat váldet
duodjefágareivve.  Bargoeallima fágaoahpahusa lága olis ja dan
oktavuođas go duodji lea dohkkehuvvon suodjalanveara fágan, leat
ásahuvvon oahpahuskantuvrrat koordineret ja buoridit
fágaoahpahusa. Dát kantuvrrat rahčet heajos doaibmaekonomiija
geažil. Sámediggi lea ovttasráđiid fágaoahpahusráđiin cealkán ahte
oahpahuskantuvrraid ruhtadeapmi ja nu nappo duodjefágaoahpahusa
ovddasvástádus, gullá Girko- ja oahpahusdepartementii. Sámediggi lea
válljen ruhtadit oasi dáid kantuvrraid goluin dassážii go kantuvrraid
doaimmaheapmi lea čielggaduvvon departemeanttain.  Dál leat
oahpahuskantuvrrain unnán fágaoahpahallit, ja dat ii vuođđut
iešbirgejeaddji doaimma. Ovttasráđiid Girko- ja
oahpahusdepartemeanttain lea dál dieđihuvvon ahte departemeantta
Oahpahusossodat lea bargame gávdnat oahpahuskantuvrraide doaibmavugiid
ja fágaoahpahalliide bálkáortnega mii heive smávva ja suodjalanveara
fágaid ortnegii.  Meahccegeavaheapmi nugo sáivačáhcebivdu ja murjen,
leat leamaš ja leat ain deaŧalaš oassin dálusámiid birgenlágis ja
ealáhussan. Njuolggadusaid ferte heivehit dan mielde. Sámediggi atná
dárbbašlažžan ásahit meahccebuktagiid ja guliid vuostáváldinortnega
stuora vilgesguollevalljodagaid lahkosii, ja maiddái buoridit
Sis-Finnmárkku vilgesguollejávrriid dikšuma.  Sámedikki ipmárdusa
mielde lea Ráđđehus Statskog bokte rievidan dálusámiin
meahccegeavahanvuoigatvuođaid. Sámediggi atná áibbas dárbbašlažžan
ahte meahccegeavahannjuolggadusat guorahallojuvvojit, erenoamážit
sáivačáhceguolásteami ja bivddu njuolggadusat.  Mihttomearrin
galggašii leat stivret mohtorjohtolaga mehciin nu ahte dat
báikegottit mat árbevirolaččat geavahit guovlluid, ožžot dasa
vejolašvuođa.  Asttoáiggebarttaid ja gođiid huksen berre
ráddjejuvvot boazodoalloguovlluin. Almmotge ii galgga dákkár huksen
hehttet dáluássiid árbevirolaš meahccegeavaheami. Maiddái ferte
gullevašvuohta guvlui árvvoštallojuvvot earaládje go dábálaš
bartahuksema oktavuođas.  Sámediggi lea dan oaivilis ahte sámi
guolásteddjiin lea boares árbevieruid ja álbmotrievtti mielde
vuoigatvuohta sámi guovlluid guollevalljodagaid rievttilaš
oassái. Dan dihte atná Sámediggi deaŧalažžan oažžut áigái
guhkesáigásaš ja ceavzilis geavahusa riddo- ja vuotnariggodagaid
geavaheami dáfus, mas báikkálaš ealáhusdoallit ožžot stuorát ja
luvvoset vejolašvuođa ávkkástallat riddo- ja vuotnariggodagaiguin.
Lassin oassálastimii Regulerenráđis, de áigu Sámediggi bargat
gávnnahit ođđa ja viidát vugiid ovddidit Guolástusdepartemeantta ja
Sámedikki politihkalaš ja hálddahuslaš ovttasbarggu. Sámi álbmoga
vuoigatvuohta searvat guolástusaide lea hui nannosit dán barggu
duohken.  Sámediggi áigu álggahit váldoprošeavtta «Bissovaš
ovdáneapmi dihto vuonain» ovttas golmma davimus fylkkagielddain,
Guolástusdepartemeanttain, Gieldda- ja guovlludepartemeanttain ja
Birasgáhttendepartemeanttain. Prošeakta lea Sámedikki riddo- ja
vuotnaguovlluid doaibmaplána ja Báikkálaš Agenda 21 geavatlaš
čuovvoleapmi.  Sámediggi áigu bargat oažžut áigái
geahččalandoaimma gonagasreabbá «báikkálaš hálddašeami» dáfus, vai
gonagasreabbá boahttevaš bivdu ja hálddašeapmi šaddá báikkálaš
bivdiide ávkin ja vai báikkálaš erohusat ja heiveheamit váldojuvvojit
vuhtii.  Sámediggi áigu bargat dan ovdii ahte Guolástusdepartementa
nammada bargojoavkku guorahallat áššebeliid mat lunddolaččat
gullet riddodorskki hálddašeapmái ja bivdui. Bargojoavkku ulbmil
berre leat áigái oažžut máddodagaid bistevaš ja bissovaš
ovdáneami, vai sámi riddo- ja vuotnaguovlluid ássan- ja
bargovejolašvuođat bisuhuvvojit.  Sámediggi áigu čuovvolit iežas
barggu NOU 1999:9 Til laks åt alle kan ingen gjæra gieđahallamis, vai
historjjálaš sámi luossabivdovuoigatvuođat vuhtii váldojuvvojit ja
vai stuora luossačázádagat, mat leat deaŧalaččat sámi giela,
kultuvrra ja servodateallima gáhttemis, várjaluvvojit várálaš
dávddaid ja parasihtaid njoammumis.  Sámediggi áigu ain oččodit
áigái sierra čielggadeami luosa mearkkašumi birra sámi kultuvrra,
ealáhusa ja servodateallima guovdu. Deanu čázádaga luossabivdo- ja
luossabiebman-rádjekommišuvnna bargu ferte maiddái čadnot dása.
Porsáŋggu-, Deanu- ja Várjjatvuonas dagaha njuorju stuora
guollevahágiid. Almmotge deattuha Sámediggi ahte njuorju ii leat
dušše báikkálaš guollebivdiide giksin, muhto maiddái riggodahkan
bierggu ja náhki dáfus.  Seammaládje go eará vuođđoealáhusat, de
sáhttá maiddái sámi guovlluid eanandoallu - vaikko buohtalassan eará
ealáhusaiguin ja fidnuiguin, leat deaŧalaš veahkkin ja vuođđun
doalahit ássama ja barggolašvuođa sámi guovlluin.  Eaktun
lihkostuvvat doalahit barggolašvuođa eanandoalus lea ahte
ovttasbargu eanandoalloeiseválddiiguin jotkojuvvo. Našuvnnalaš
eanandoallopolitihka hábmemis ferte Sámediggi leat guovddáš
eavttuidbiddji. Eanandoaluid heaittiheapmi goarida
eanandoallobirrasa. Sámedikki stuorámus hástalus lea bissehit ja
jorgalahttit dán mannolaga. Dát ferte dahkkot sihkkarastin dihte
barggolašvuođa ja ássama sámi guovlluin. Mielkeeriid
vuovdinvejolašvuohta sáhttá goaridit máŋgga gili
ealáhusvuođu. Fertejit ásahuvvot stáhtalaš ruhtadanortnegat
veahkehit dállodolliid oastit eriid. Go dál oaidnit ahte
infrastruktuvra fuotnána ja njuovahagat heaittihuvvojit, de ii leat
dušše ruhtadanortnegiid ásaheapmi deaŧalaš, muhto maiddái ođđa
gálvo- ja márkanoččodeapmi. Fertet hutkagoahtit ođđa buktagiid ja
gálvvuid, fuobmát makkár sávaldagat ja dárbbut oastiin leat, ja fertet
ohcagoahtit ođđa márkaniid, omd. Ruoššas.  Sámediggi áigu bargat
dan ovdii ahte čađahuvvo sierra árvoháhkanprográmma sámi guovlluid
várás, man ulbmilin lea vuhtii váldit ja čalmmustahttit eanandoalu,
guolásteami, boazodoalu ja duoji oktasašvuođaid, vai prográmmas
olahit oppalaš sámi servodatlaš perspektiivva. .
Árvoháhkanprográmma sáhttá bajidit eanandoalu árvoháhkama sihke
buvttadeami dásis ja náláštuhttima dásis nugo meieriijain ja
njuovahagain. Náláštuhttin, vásedingálvvuid buvttadeami ja ođđa
gálvvuid hutkan sáhttet ovdánahttit olles eanandoalloealáhusa. Lea
stuora hástalussan oččodit ruovttoluotta lobi ruovttus njuovvat
sávzzaid. Hástalussan lea maiddái unnidit eanandoalu
boraspirevahágiid. Berre maiddái oččodit áigái ovttasbarggu
boazodoaluin mehciid oktasaš geavaheami dáfus.  Eanandoalu ceavzilis
ja birasseastevaš ovdáneami oččodeamis ferte maiddái Sámediggi leat
mielde nanneme ekologalaš biebmobuvttadeami. Dat lea ge maiddái
ealáhusa našuvnnalaš čađahemiid mielde.  Sámediggi dáhttu
ovdánahttit mátkkoštanealáhusa mii lea huksejuvvon iežamet kultuvrra
nala, seammás go fertet váruhit ahte dat ii boađáše vuostálaga eará
sámi ealáhusaiguin. Sámediggi atná deaŧalažžan ahte sámit ieža
hutket ja leat aktiivvalaš ovttasbargoguoibmin ja eavttuid biddjin go
sámi ássan- ja geavahanguovlluin hábmejuvvojit ja čađahuvvojit
mátkkoštandoaimmat.  Okta Sámedikki stuora hástalusain lea ain bargat
buoridit skuvla- ja mánáidgárdefálaldagaid sámi mánáide ja
nuoraide. Prošeaktaáigodagas (Sámedikki mánáid- ja nuoraidprošeakta
1998-2000) bohte dieđut dan birra ahte dáid ásahusaid fálaldagat eai
leat doarvái buorit. Mánáidgárdi ja skuvla oktan
asttoáiggefálaldagain, lea dán áigge váldobáikin gos sámegiella ja
kultuvra oahpahuvvo ođđa buolvvaide. Dušše dihto guovlluin ožžot
sámi vuođđoskuvlaoahppit oahpahusa sámi oahppoplána, O97S
mielde. Ulbmilin lea ahte nu oallugat go vejolaš oččoše oahpu dán
mielde. Lea dárbbašlaš nannet sámegieloahpahusa buot dásiin,
namalassii vuosttaš-, nubbin- ja amasgiellan. Sámegiella ja sámi
árvvut sámi mánáide leat hui guovddážis dan barggus mii dássážii lea
dahkkon, maiddái dan dáfus ahte giella lea identitehta-ásaheaddji
bealli. Okta Sámedikki mihttomeriin lea nannet sámi mánáid ja nuoraid
identitehta ja gullevašvuođa sámi servodahkii. Vai dat
lihkostuvašii, de ferte giellaovdánahttin ja giellaealáskahttin
vuoruhuvvot hui ovddos.  Okta eaktun sámi kultuvrra ovddideamis lea
ahte sámi mánát ja nuorat besset muosáhit bistevaš sámi
kulturovdanbuktimiid. Dát gáibida viiddis ja girjás doaibmabijuid
máŋgga suorggis -- doaibmabijuid mat guoskkahit olu
bealálaččaid. Dát ferte dáhpáhuvvat máŋgga guoskevaš bealálačča
geatnegahtti ja čielggaduvvon ovttasbarggu olis. Mánáid ja nuoraid
oainnut fertejit vuhtii váldojuvvot dainna lágiin ahte sii ieža
besset aktiivvalaččat searvat mearridit ja čađahit
doaimmaid. Nuoraidkonferánsa šaddá hui guovddážii dien barggus
(Gč. kap. 2.6).  Boahttevaš hástalusat oahpahusa dáfus leat ahte
Sámediggi galgá leat ovdamannin sámi sisdoalu hábmemis Norgga
oahpahusvuogádaga buot dásiin ja bargat dan ovdii ahte Sámediggái
juolluduvvojit ee. dárbbašlaš DjO-ruđat sámi oahpahusa ja
Diehtojuohkin- ja gulahallanteknologiija (IKT) oktavuođas. Lea
maiddái dárbbašlaš duođaštit movt sámegieloahpahus doaibmá
olggobealde sámegiela hálddašanguovllu, ja dasto bargat dan ovdii
ahte oahppit olggobealde sámegiela hálddašanguovllu ožžot dohkálaš
sámegieloahpahusa. Lea maiddái deaŧalaš sihkkarastit ahte
oktagaslaš (individuála) vuoigatvuohta oažžut sámegieloahpahusa
ollašuhttojuvvo, sihke vuođđoskuvla- ja joatkkaskuvladásis. Dán
dáfus livččii riekta ahte Sámediggái addo ovddasvástádus hálddašit
oahpahusdiimmuid sámegieloahpahussii ja oahpahussii
sámegillii. Sámediggi áigu bargat nannet sámi sisdoalu sámi
mánáidgárddiin ja mánáidgárddiin gos leat sámi mánát, ja bargat dan
ovdii ahte sámi oahpponeavvut ráhkaduvvojit mearriduvvon plánaid
mielde.  Sámi erenoamášpedagogalaš suorggis áigut bargat alidit
gelbbolašvuođa dási vai fálaldat vástidišgoahtá geavaheddjiid
dárbbuide. Sámedikki mielas galgá sámi joatkkaoahpahus buoriduvvot
sakka. Dán ferte geahččat ovttas Ođastusa 94 sámi joatkkaoahpahusa
evalueremiin. Dán barggu fertejit guovddáš eiseválddit
čuovvolit. Sámi joatkkaskuvllat sirdojuvvot Sámedikki
ovddasvástádussan. Ferte álggahuvvot proseassa Sámedikki ja GOD
gaskka. Sámediggi lea addán cealkámuša NOU 3:2000 Samisk
lærerutdaning -- mellom ulike kunnskapstradisjoner (Sámi
oahpaheaddjeoahpahus -- iešguđetlágán máhtolašvuođaid
gaskkas). Sámediggi lei čoahkkáigeassi gulaskuddanásahus, ja beasai
nu diehtit maid iešguđet gulaskuddanásahusat deattuhedje lávdegotti
barggu árvvoštallamiin. Sámediggi oaivvilda ahte Sámi
oahpaheaddjeoahpahus galgá ovdánahttot sámi oahpaheaddjeoahpahussan
olles Sápmái, ja čadnojuvvot ja organiserejuvvot Sámi
parlamentáralaš ráđi vuollái ja ahte iešguđet riikkaid
ráđđehusat servet bargui. Dassážii go Sámi parlamentáralaš ráđđi
lea ollásit ásahuvvon, ferte ovddasvástádus ja váldi čielggaduvvot
ráđđehusa ja Norgga beale Sámedikki konkrehta ovttasbarggu
olis. Sámediggi doarju eanaš daid rávvagiid maid lávdegoddi evttohii
sihke iešguđet sámi oahpahusásahusaid oahpahusfierpmádaga álggaheami
dáfus, sámi ovdaskuvlaoahpaheaddjeoahpahusa dáfus, sámi
oahpaheaddjeoahpahusa dáfus, sámi fidnofágaoahpahusa dáfus ja sámi
geavatlaš-pedagogalaš oahpahusa dáfus. Sámediggi deattuha maid ahte
galggaše ásahuvvot lassi- ja viidásetoahpu fálaldagat mat vuhtii
váldet sámi skuvlla dárbbuid. Sámediggi ballá dálá sámi
oahpaheaddjeoahpahusa rekrutteremiin ja evttoha doaimmaid mat sáhtáše
buoridit rekrutterendilálašvuođa. Sámediggi doarju lávdegotti
ávžžuhusaid das ahte sámi oahpaheaddjeoahpahus berre leat dutkamii
vuođustuvvon oahpaheaddjeoahpahus vai sáhttá duohtan dahkat daid
ulbmiliid mat leat oahpahussii biddjon. Dan oktavuođas evttoha
Sámediggi ahte álggahuvvo 10-jagi rekrutterenprográmma ja 10-jagi
dutkan- ja sámegiela ealáskahttinprográmma. Dát ferte dáhpáhuvvat buot
oahpahusásahusaid dáfus mat leat ožžon dahje ožžot čielgasit
definerejuvvon doaimmaid sámi oahpaheaddjeoahpahusa ektui. Sámediggi
vuordá ahte ráđđehus čuovvola dán čielggadusa ovddidettiin sierra
stuoradiggedieđáhusa sámi oahpaheaddjeoahpahusa birra. Sámediggi lea
addán gulaskuddancealkámuša NOU 2000:14 «Frihet med ansvar»
(Friddjavuohta ja ovddasvástádus) -- Alit oahpahusa ja dutkama
birra. Sámediggi lea ráddjen iežas cealkámuša guoskkahit dušše
19. kapihttala «Alit oahpahus ja dutkan sámi servodagas» ja
12. kapihttala «Ásahusaid jođiheapmi ja stivren». Sámediggi áigu
bargat dan ovdii ahte buot sámi dutkan ja oahpahus ferte dahkkot sámi
servodaga dárbbuid mielde. Dat mearkkaša ahte dutkan ja alit oahpahus
ferte vuolgit iešguđet sámi servodagaid dárbbuin ja vuhtii váldit
daid ja leahkit relevánta maiddái sámi ealáhusovdáneapmái. Sámiid
rekrutterema dáfus dutkamii ja alit oahpahussii ferte ásahuvvot
10-jagi prográmma hukset ja ovdánahttit sámi dutkama. Davviriikkaid
Sámi Instituhta ja Sámi allaskuvlla birrasat dahket vejolažžan
hukset sámi universitehta gos sámegiella geavahuvvo sihke
njálmmálaččat ja čálalaččat, mii fas lea mielde nanneme sámegiela
ovdáneami earret eará oahpaheami ja dutkama bokte. Sámediggi deattuha
ahte ferte ásahuvvot sámi dutkanráđđi mas lea oppasámi perspektiiva
ja mas galgá leat váldo ovddasvástádus hábmet davviguovlluid sámi
oahpahus- ja dutkanpolitihka. Dát ráđđeaddi orgána ferte ovdánahttot
Sámi parlamentáralaš ráđi ollái. Lea maiddái deaŧalaš ovdánahttit
orgána mii fuolaha ehtalaš beliid sámi dutkamis.  Sámediggi áigu
bargat dan ovdii ahte guovddáš dásis biddjojuvvojit čielga mearit
dasa movt olahit sámiide ovttadássásaš dearvvašvuođa- ja
sosiálbálvalusa ulbmila. Nuppástuhttinproseassat leat áddját, muhto
Sámediggi oaivvilda almmotge ahte ovddasvástádus sámi perspektiivva
integrerema dáfus dearvvašvuođa- ja sosialbálvalussii gullá
fylkkagieldda ja gielddaid ásahusaide sámi ássanguovlluin. Sámdiggi
oaivvilda maiddái ahte deaŧalaš oassi integreremis lea
čalmmustahttit sámi dimenšuvnna dokumeanttain mat guoskkahit
dearvvašvuođa ja sosiála doaimmaid Norggas. Dál «ávžžuhuvvo»
dearvvašvuođa- ja sosiálbálvalus sierra dokumeanttaid bokte vuhtii
váldit sámi álbmoga erenoamáš dárbbuid, omd. NOU 1995:6 bokte. Dát
váikkuha dasa ahte dušše erenoamáš berošteaddji
fágaolbmot/ásahusat barget integreret sámi perspektiivva
dearvvašvuođa- ja sosialabálvalussii.  Lassin dása oaivvilda
Sámediggi ahte lea deaŧalaš juohkit prošeaktaruđaid mat dál
hálddašuvvojit Sosial- ja dearvvašvuođadepartemeantta
prošeaktaortnega olis, maiddái maŋŋel go prošeakta loahpahuvvo
2001 loahpas. Dat buoridivččii fálaldagaid sámiide. Sámiide
heivehuvvon bálvalusa ovdánahttin lea viiddis bargu, sihke sámegiela
geavaheami ja sámi kulturipmárdusa dáfus, ja maiddái ásahusaid
fysálaš heiveheami ja bálvalusa sisdoalu rievdadeami
dáfus. Prošeaktaruđaid juolludemiin ii leat vejolaš nu sakka
rievdadit dearvvašvuođa- ja sosialbálvalusfálaldaga sámi ulbmiliid
mielde, ja NOU 1995:6 dokumeanttas leat áššit mat eai oba leat ge
guoskkahuvvon, ovdamearkka dihte boazodoalu bargobiras. Dan dihte áigu
Sámediggi oččodit prošeaktajuolludemiid jotkojuvvot ja juolludeami
lassánit.  Sámi álbmogii heivehuvvon dearvvašvuođa- ja sosialfágaid
dáfus lea hui dárbbašlaš dutkamiid oažžut áigái. Sámediggi áigu
dan dihte bargat dan ovdii ahte Sosiala- ja
dearvvašvuođadepartementa juolluda ruđaid dutkanprográmmii, nugo
daddjo čielggadeamis sámi dearvvašvuođadutkanossodaga birra, mii
dál lea ásahuvvome Kárášjohkii. Dutkanprográmma sisdoallu ferte
dárkileappot čielggaduvvot sámi dearvvašvuođadutkama, sámi
dearvvašvuođaásahusaid, Sámedikki ja Sosiala- ja
dearvvašvuođadepartemeantta gaskka.  Sámiide heivehuvvon
dearvvašvuođa- ja sosialafálaldaga oktavuođas lea dárbbašlaš
oččodit gelbbolašvuođa eará álgoálbmogiin mat ellet
minoritehtadilis ovttas eará álbmogiiguin. Riikkaidgaskasaš
dearvvašvuođa álgoálbmogiid gaskkas ferte vuoruhuvvot, earret eará
máilmmi dearvvašvuođaorganisašuvnna (WHO) ektui. Dáinna lágiin
sáhttá Sámediggi oahppat eará guovlluid vásihusain movt heivehit
dearvvašvuođa- ja sosialfálaldagaid álgoálbmogiidda ja vejolaččat
ieš maiddái juogadit sámi guovlluid vásihusaid
earáiguin. Riikkaidgaskasaš ovttasbargu loktejuvvo Sámi
parlamentáralaš ráđi háldui.  Sámi kultuvrra dáfus leat Sámedikkis
stuora hástalusat. Diggi áigu dan dihte evttohit doaimmaid mat
nannejit sámi dáidaga ja kultureallima. Boahttevaš sámi
kulturpolitihka hábmemis mánáid ja nuoraid várás, lea hui deaŧalaš
maiddái árvvoštallat stuora nuppástumiid mat leat dáhpáhuvvan ođđa
áiggis ja maŋemus jagiid. Sámi mánáid ja nuoraid bajásšaddandiliid
buorideami dáfus fertejit gaskaoamit vástidit dan girjáivuhtii mii lea
bajásšaddaneavttuid ja giela dáfus. Lea deaŧalaš áigái oažžut
iešguđetlágán doaimmaid iešguđet sámi guovlluide, ja maiddái
surggiin mat dán rádjái eai leat leamaš nu guovddážis. Dan rájes go
Sámi kulturráđđi ásahuvvui, leat dihtomielalaš kulturovddideami
vejolašvuođat buorránan. Sámi servodagas lea bargu almmotge easkka
álggahuvvon guovddáš kultursurggiin, ja eanetlogu kultuvrra ektui
leat sámi servodagas vuos oalle gáržžes vejolašvuođat
aktiivvalaččat ovddidit iežas kultuvrra. Sámi kultuvrra ovddideami
ja nannema viidáset proseassas lea Sámediggi dan duohken ahte
guovddáš eiseválddit, erenoamážit Kulturdepartemeanttas čájehit
beroštumi, ovttasbargodáhtu ja čuovvolit áigumušaid.  Deaŧalaš
kulturdoaibmabidju lea Sámedikki mielas sihkkarastit ja ásahit sámi
kulturguovddážiid. Sámi kulturguovddážiin lea guovddáš sajádat sámi
kultuvrra ovddideamis. Dat guoská earret eará oktavuođain gos
sámegiella ja kultuvra lea rašši. Stuora oassi sámi álbmogis ássá
bieđgguid ja dábálaččat guovlluin gos lea heajos infrastruktuvra.
Bušeahttamearit maid sámi kulturásahusat ožžot eai leat doarvái
stuorrát. Dađistaga stuorát dárbbut ovdanbohtet, ja ásahusaid lohku
mat dárbbašivčče doaibmaruhtadeami, lassána dađistaga. Dat lea
iešalddis buorre. Sámediggái šaddá hástalussan oažžut
doaibmadoarjaga kulturviesuide/kulturásahusaide dárbbašlaš dássái.
Sámediggi čujuha dasa ahte Sámi báikenamaid nammanevvohat dál gullá
Norgga giellaráđi vuollái. Sámedikkis lea eambbo gelbbolašvuohta
sámegielas ja sámi báikenamain go giellaráđis. Dasa lassin leat
dikkis buoret organisatuvralaš ja eará fágalaš eavttut nannet sámi
báikenammabarggu. Danne evttohuvvo sirdit Nammanevvohaga Sámedikki
vuollái. .  Sámediggi lea 2000:s bargan aktiivvalaččat nannet sámi
museaid, ja lea dan oktavuođas ráhkadan sierra sámi
museačielggadeami mas leat boahttevaš organiseren- ja
stivrenstruktuvrrat. Dat erenoamáš hástalus mii sámi museain lea, lea
ahte dat galget leat kultuvrralaš ipmárdusa ja identitehta
guovddážin, ja dialogaoasseváldit sihke siskkáldas ja olgguldas
oktavuođain. Danne šaddá kulturkritihkalaš áššiid perspektiivvas
maid eambbo mearkkašupmi, earret daid duohta ja praktihkalaš
váikkuhusaid geažil mat juo čuvvot giela. Hástalus lea álggahit
kritihkalaš jurddašeami kultuvrra, historjjá ja identitehta dáfus
guovtti oktavuođas, sihke minoritehta- ja majoritehtaservodagas, ja
seammás váikkuhit positiivvalaččat sámi iešipmárdussii. Sámi
servodaga dáfus sáhttá dán buoremusat olahit sámi museapolitihka
ovddidemiin, mas sámi servodat ieš váldá ovddasvástádusa kulturárbbi
gáhttemis ja geavaheamis. .  Sámediggi lea vuoruhan sámi museaid 2001
bušeahtas. Mii vuordit ahte Kulturdepartementa aktiivvalaččat
čuovvola Sámedikki áigumušaid hálddašit museaid ja ovddidit
Nuortasámi musea sámi našuvnnalaš duhátjagibáikin. Sámedikkis lea
našuvnnalaš ovddasvástádus hábmet sámi dáiddapolitihka mii seailluha
ja nanne sámi dáidaga ovddideami. Sámediggi vuordá ahte
Kulturdepartementa heiveha resurssaid nu ahte sámi dáiddamusea ja sámi
dáiddaoahpahus alit dásis, mii lea plánejuvvome, sáhttá duohtan
dahkkot. .  Bajimus našuvnnalaš kulturpolitihkalaš ulbmilat
fertejit čielgasit defineret sámi medijaid rolla ja mearkkašumi sámi
álbmoga dárbbuid ja gáibádusaid ektui mii guoská kulturcealkámušaide,
sátnefriddjavuhtii, diehtojuohkimii ja demokráhtalaš
oassálastimii. Dihtomielalaš sámi kulturpolitihkalaš vuoruhemiid
bokte sáhttá hehttet dan gielalaš ja kultuvrralaš goarideami maid
mediapolitihkalaš ovdáneapmi čuovuha. .  Sámediggi áigu ráhkadit
ollislaš sámi mediapolitihka mii oppalaččat fuolaha sámi álbmoga,
ja erenoamážit mánáid ja nuoraid dárbbuid, beaivválaš TV- ja
preassafálaldagaid, ja jeavddalaš almmuhemiid. Muđui čujuhit
Sámedikki cealkámušaide NOU 2000:15 Duhátjagimolsuma
preassapolitihkka (ášši 46/00), sámi TV-sáddagiid birra (ášši
51/00) ja áššis R/147/00. Sámediggi eaktuda ahte Ráđđehus juolluda
daid dárbbašlaš resurssaid maid dákkár doaimmat mielddisbuktet. .
Sámedikki politihkalaš bargu jagi 2000:s.  Dán kapihttalis muitalit
guovddáš áššiid birra maiguin Sámediggi lea bargan jagi
2000:s. Mearrádusat maidda čujuhuvvo, leat mearriduvvon Sámedikki
dievasčoahkkima eanetloguin. Unnitloguevttohusat bohtet ovdan
Sámedikki čoahkkingirjjiin. Áššit mat leat gieđahallon Sámedikki
dievasčoahkkimiin, namuhuvvojit sierra áššenummariin. .
1. Vuoigatvuođat.  Sámediggi oaivvilda ain ahte minerálaláhka ii
galgga mearriduvvot ovdal go hálddašanortnegat mat buorebut nannejit
sámi vuoigatvuođaid, leat mearriduvvon. Danne ferte ođđa
minerálalága evttohus maŋiduvvot dassážii go Sámi
vuoigatvuođalávdegotti bargu lea gieđahallojuvvon
Stuoradikkis. Oassi ođđa minerálalága evttohusas oainnat guoskkaha
dan debáhta eatnamiid ja čáziid vuoigatvuođaid birra maid Sámi
vuoigatvuođalávdegoddi lea meannudan. Jus galgá čorgadit ja oktasaš
vuogi mielde meannudit áššiid mat guoskkahit sámi guovlluid
riektediliid, de lea deaŧalaš ahte maiddái sámi
vuoigatvuođalávdegotti mearrádusat deattuhuvvojit minerálalága
evttohusaid ektui. .  Sámi vuoigatvuođalávdegotti Finnmárkku
čilgehusa čuovvoleapmi NOU 1997:4 mainna Ráđđehus lea bargame,
šaddá standardin sápmelaččaid viidáset vuoigatvuođabargui. Norga
áigu leat njunnožis riikkaidgaskasaš olmmošvuoigatvuođaid
dáfus. Sámediggi vuordá ahte stáhta čuovvu sámi vuoigatvuođaid
barggus daid standardiid mat biddjojit riikkaidgaskasaš oktavuođain,
ja atná daid vuođđun dan siskkaldas proseassas mii lea
jođus. Sámediggi háliida ovttasbargat Ráđđehusain viidáset barggus,
ja ahte ovttasbargu sáhtášii formáliserejuvvot. Guovlluin olggobealde
Finnmárkku leat stuora ja viiddis doaimmat vuordime. Ii leat vuos
nammaduvvon lávdegoddi daidda guovlluide mat leat lulábealde
Finnmárkku, muhto mandáhta ja lávdegotti jođiheaddji gal leat juo
válljejuvvon. Ráđđehus lea geažuhan ahte Sámediggi beassá evttohit
3 dan 14 ovddasteaddjis mat ođđa Sámi vuoigatvuođalávdegoddái
galget nammaduvvot. Dáinna ii leat Sámediggi veahášge
duhtávaš. Sámedikki bealis lea deattuhuvvon ahte Sámediggi galgá
beassat evttohit beali lávdegotti miellahtuin. .  St. dieđ. nr. 21
(1999-2000) Olmmošárvu guovddážis - olmmošvuoigatvuođaid
doaibmaplánas boahtá ovdan ahte ráđđehus áigu bargagoahtit nannet
olmmošvuoigatvuođaid maiddái riikkarájiid siskkobealde. Sámediggi
gieđahalai dieđáhusa 28.02.-03.03.00 dievasčoahkkimis. Dieđáhusa
mearkkašumiin čujuha Sámediggi earret eará ahte sámiid
iešmearridanvuoigatvuođa vuođđu lea riikkaidgaskasaš
vuoigatvuođain, ja ahte ii sáhte ráhkaduvvot sierra definišuvdna
álgoálbmogiid iešmearrideami dáfus. Iešmearrideapmi lea
sámepolitihkalaš doaimmaid deaŧaleamos vuođđu. Dása gullet maiddái
eatnamiid ja čáziid vuoigatvuođat ja hálddašeapmi, danne go dat
leat sámi servodatovdáneami vuođđun. Muđui celkkii Sámediggi ahte
lea illudahtti go galgá huksejuvvot álgoálbmotvuoigatvuođaid
gelbbolašvuođaguovddáš, ja dán guovddáža ávžžuhii ásahit
Guovdageidnui. Sámedikkis lea prinsihppa ahte sápmelaččain lea
alddiineaset buoremus gelbbolašvuohta álgoálbmotáššiid dáfus, sihke
našuvnnalaččat ja riikkaidgaskasaččat. Sámediggi bivddii maiddái
ahte suorggit nu go dearvvašvuohta, mánát, nissonolbmot,
diehtojuohkin ja riektesihkarvuohta galget vuoruhuvvot. Mearrádusas
čujuhii Sámediggi maiddái dasa makkár várra beare alla boraspirelogus
lea sámi boazodollui, dasgo boraspiriid vuoruheapmi dagaha olbmuid
eallinlágiid ja olmmošvuoigatvuođakonvenšuvnnaid ovdii, mat galget
sihkkarastit sámi kultuvrra ja ealáhusaid. Sámediggi bivddii maiddái
ahte ILO-konvenšuvdna nr. 169 váldojuvvo atnui Norgga lágain, ja
čujuhii dasa ahte dát lea okta dain buot deaŧaleamos
olmmošvuoigatvuođainstrumeanttain álgoálbmotáššiid dáfus. .
Riikkaidgaskasaš olmmošvuoigatvuođadoaimmaid dáfus čujuhii
Sámediggi dasa makkár dárbu lea nannet doaimmaid sihke ON, Arktálaš
ráđi, Barentsovttasbarggu ja davviriikkalaš sámekonvenšuvnna
ektui. Sámediggi čujuhii maiddái dan ilgadis dillái mii Tibetas lea,
ja ávžžuhii Norgga eiseválddiid, geat lea ON
olmmošvuoigatvuođalávdegottis lahttun, váldit ášši ovdan.
2. Sámegiella.  Sámi giellaráđđi fuolaha Sámedikki
giellabargguid. Sámelága giellanjuolggadusaid mielde galgá
giellaráđđi ee. bargat ovddidit sámi
terminologiija. Terminologiijabarggus lea giellaráđđi nammadan
golbma fágatearbmajoavkku mat galget gieđahallat ja dohkkehit daid
iešguđetge giellajoavkkuid tearpmaid. Fágatearbmajoavkkut
dárkkistit, gieđahallet ođđa sániid ja tearpmaid ja buktet dasto
mearrádusevttohusa giellaráđđái. Giellaráđđi meannuda evttohusa ja
váldá formálalaš mearrádusaid. Sámi terminologiija ovddideapmi lea
hui deaŧalaš doaibma sámegiela seailluheamis ja giellageavaheami
nannemis. Jus sámegiella galgá sáhttit geavahuvvot fágalaš
oktavuođain, de lea eaktu ahte sámegielas gávdno fágaterminologiija
ja fágadoahpagat buot dárbbuide. .  Sámelága giellanjuolggadusaid §
2.2 e daddjo ahte Sámi giellaráđđi galgá fievrridit dohkálaš
jorgaleddjiid ja dulkkaid registara. Sámi giellaráđis lea
dohkkehanortnet man vuođul sáhttá registreret dohkkehuvvon
dulkkaid. Dát ortnet guoská vuosttažettiin sámi dulkkaide Norggas,
muhto prinsihpalaččat berrešii Davviriikkaid sámegielagiin leat
oktasaš dulkonortnet. .  Sámi giellaráđis lea leamaš bargojoavku
mii lea ráhkadan evttohusa movt sáhttá oažžut
dulkaautorisašuvnna. Giellaráđđi lea dan dohkkehan áššis SG
21/95. Autorisašuvdnaortnegis leat guokte sierra oasi,
dulkongeahččaleapmi ja autorisašuvdnalohpi. Geahččaleapmi addá
olbmuide geat barget dulkan, vejolašvuođa čájehit iežaset
dulkongelbbolašvuođa. Maŋŋel go geahččaleami lea ceavzán,
ožžot vejolašvuođa ohcat lobi geavahit ámmátnamahusa
autoriserejuvvon dulka. Dát ámmátnamahus dáhkida geavaheddjiide
dulkondohkálašvuođa. .  Sámelága láhkaásahus geatnegahttá Sámi
giellaráđi Norgga bealde ovttasbargui rájiid rastá (buohtastahte § 2
c ja f). Leat olu prinsihpalaš áššit maid giellalávdegoddi ferte
meannudit mat čuhcet njuolga giellaráđiid bargguide, omd. gáibidit
giellajoavkkuid normeren- ja čállinvuogigažaldagat oktasaš
davviriikkalaš čovdosiid. Sámi giellalávdegotti bargu lea nu
mávssolaš sámegiela gáhttemii ja ovdáneapmái, ja danne lea buorre go
orgána dál lea fas doaibmi, ii dušše politihkalaččat, muhto
maiddái hálddašandásis. .  Sámi giellaráđđi lea Sámelága
giellanjuolggadusaid ásahus ja Sámedikki mearrádusa mielde áššis
45/94 geatnegahtton dahkat stuorát giellageavahaniskkadeami Sámediggái
juohke njealját jagi. Dát giellageavahaniskkadeapmi lea
vuođđodokumenta Norgga ráđđehusa dieđáhussii Norgga sámepolitihka
birra Stuoradiggái juohke njealját jagi. Lea vuosttaš geardi ahte
giellaráđđi lea dahkan dákkár giellageavahaniskkadeami. Iskkadeami
bohtosat leat ráđi 2000 jahkedieđáhusa njealját oasis. Iskkadeami
ovdabargu lea dahkkon 1999:s ja iskkadeapmi lea čađahuvvon 2000:s. .
Rávisolbmuid vuoigatvuohta oažžut sámegiel oahpu.  Sámelága § 3-8
mielde lea juohkehaččas vuoigatvuohta oažžut oahpu
sámegielas. Sámeláhka § 3-7 mearrida vuoigatvuođa oahpahusvirgelohpái
bálkkáin olbmuide geat barget báikkálaš dahje guovlulaš almmolaš
orgánas mii lea hálddašanguovllus. Dás lea dat eaktu ahte orgána
dovdá dárbbu. § 3-7 mielde orro leame hui álki beassat lohkat
sámegiela bálkkáin jus bargá almmolaš hálddahusas, ja § 3-8 ja dan
láhkaásahusa mielde orro leame hui álki oažžut sámegiel oahpu
nuvttá. Geavatlaččat dat ii oro doaibmame lága ulbmila
mielde. Duohtavuođas čájehuvvo ahte § 3-8 ja dan láhkaásahusas lea
oahppu gáržžiduvvon davvisámegillii, DAVVIN ja SÁMÁS kurssaide ja
oahppoorganisašuvnnaide. Giellaráđi stuorámus hástalus lea muitalit
olbmuide makkár vuoigatvuohta sis lea geavahit ja oahppat sámegiela
Sámelága giellanjuolggadusaid vuođul ja Rávisolbmuid oahpahuslága
vuođul. (Vuođđoskuvlalága ja Joatkkaskuvlalága mearrádusaid gozihit
eará ásahusat). Lea stuora bargu olahit Sámelága § 1-5: Sámegiella ja
dárogiella leat ovttaárvosaččat. Dat galget leat dássálagaid
3. kapihttala mearrádusaid mielde. Dás ii leat sáhka dušše das ahte
bearráigeahččat almmolaš ásahusaid ahte dat čuvvot mearrádusaid,
muhto dás lea maid sáhka movttiidahttit juohke ovttaskas olbmo sihke
priváhta ja almmolaččat geavahit sámegiela buot dilálašvuođain nu
ahte § 1-1 ja § 1-5 ollašuvvagohtet. Sámi giellaráđđi lea máŋga
jagi árvalan ahte namuhuvvon doaimmaide juolluduvvo sierra ruhta danne
go dán rádjái lea čájehuvvon ahte Sámelága §§ 3-7 ja 3-8 leat dušše
bábirmearrádusat nu guhká go daidda ii leat dihto ruhta biddjon. .
Sámedikki dievasčoahkkimis mearriduvvui áššis 22/00: Sámi nuoraid
oahppostipeandaortnega hálddašeapmi sirdojuvvo Sámi giellaráđis
Sámedikki oahpahusossodahkii 2000 čakčalohkanbaji rájes. .
3. Oahpahus ja duktan.  Ođđajagimánu 1. b. 2000 loahpahuvvui Sámi
oahpahusráđđi Girko-, oahpahus- ja dutkandepartemeantta ráđđeaddi
orgánan. Seamma beaivvi rájes rievddai čállingoddi sierra ossodahkan
Sámedikki váldohálddahusas. .  Sámediggi lea álggahan
čielggadanbarggu man ulbmil lea kártet makkár oahpahusfálaldagat
vuođđo- ja joatkkaskuvlla ohppiin leat geat orrot sámegiela
hálddašanguovllu olggobealde. Lea stuora dárbu kártet sámegiel
oahpahusa dili, danne go čájehuvvo ahte ohppiide geat orrot sámegiela
hálddašanguovllu olggobealde, lea váttis lágidit sámegiel oahpahusa
ee. danne go vuoigatvuohta sámegiel oahpahussii lea čadnon
Oahpahuslága «sámi guovlluide». Seamma váttisvuohta lea 10-jagi
vuođđoskuvlla sámi oahppoplánaid (O97S) oahpahusa dáfus. Sámediggi
lea máŋggaid jagiid bargan dan ovdii ahte sámi oahppit berrejit
oažžut vejolašvuođa válljet vuosttašgiela: sámegiela ja
dárogiela, sihke vuođđo- ja joatkkaskuvllas. Dát berrešii
nannejuvvot Oahpahuslágas. Dálá dilli lea ahte olu oahppit geain lea
sámegiella vuosttašgiellan vuođđoskuvlla dásis, válljejit sámegiela
B/C-giellan go ollejit joatkkaskuvlla dássái. Sámediggi lea bivdán
ahte sámegiella oažžu stahtusa sierra giellan go ohcá alit ohppui,
nu ahte oahppit eai galgga dárbbašit hilgut sámegiela
vuosttašgiellan vai ožžot dárbbašlaš lassipoeŋggaid go galget
alit ohppui álgit. Sámediggi lea digaštallan ášši Girko-, oahpahus-
ja dutkandepartemeantta politihkalaš jođihangottiin. Juovlamánus lea
GOD mearridan ahte joatkkaskuvllaoahppit galget sáhttit válljet sihke
sámegiela ja dárogiela vuosttašgiellan.  Norgga oahpahusa
Diehtojuohkin- ja gulahallanteknologiija (IKT) doaibmaplána lea
digaštallojuvvon GOD politihkalaš jođihangottiin, gos Sámediggi
deattuhii ahte sámi skuvla ferte váldot mielde boahttevaš jagiid
IKT-vuoruhemiide. Sámediggi ii leat ožžon ávkki ruđain mat
juolluduvvojedje skuvlla IKT váste miehtá riikka. Dán jagi leat
deattuhan ahte Sámediggi beassá hálddašit daid ruđaid maid
Stuoradiggi lea juolludan skuvlla IKT-doaimmaide. .  Sámediggi lea
ráhkadan strategalaš plána sámi oahpponeavvuid ráhkadeapmái «Eallju
vuoitá goavvelihku», maid Sámedikki dievasčoahkkin mearridii áššis
28/00 miessemánus 2000. Plánas čielggadit dálá oahpponeavvodili ja
boahttevaš dárbbuid, ja maid berre deattuhit ja vuoruhit 2001-2005
áigodagas. Oahpponeavvuid dohkkehanortnet loahpahuvvui borgemánu
1. b. rájes, ja dát mielddisbuktá ahte Sámediggi ii šat dohkket
oahpponeavvuid mat leat álggahuvvon maŋŋel dán beaivvi. Sámediggi
lea gulaskuddancealkámušas vuosttildan stáhtalaš oahppogirjjiid
dohkkehanortnega heaittiheami. Sihkkarastin dihte oahpponeavvuid
kvalitehta, ja vai čielgasit boahtá ovdan makkár gáibádusat gárvves
oahpponeavvuide biddjojit, de lea Sámediggi ráhkadan eavttuid mat
šaddet ruhtajuolludemiid vuođđun. Dasa lassin leat ráhkaduvvon
ođđa ohcanskovit vai oahpponeavvoráhkadeddjiide šaddá álkit oaidnit
mii ohcamis galgá boahtit ovdan. Oahpponeavvoprošeavttaid ruđat
almmuhuvvojedje golggotmánus 2000, ja dan oktavuođas dollojuvvui
diehtojuohkinčoahkkin lágádusaide ja eará
oahpponeavvobuvttadeddjiide.  Sámedikki ávžžuhusaid vuođul ásahii
Stáhta erenoamášpedagogalaš doarjjavuogádat fágalaš
guovddášdoaimma erenoamášpedagogalaš suorggi siskkobealde, mii
šaddá sierra ovttadahkan Sámi allaskuvlii Guovdageidnui. Sámi
guovddášdoaibma doaibmagoahtá 01.01.2001 rájes. Sámediggi deattuhii
ahte erenoamášpedagogalaš fálaldaga nannen ja ovdánahttin sámi
álbmoga ektui ferte dáhpáhuvvat fierpmádatmodealla
siskkobealde. Fierpmádat ferte leat čadnon dakkár birrasii mii maid
bargá gelbbolašvuođa loktemiin dán fágasuorggis. Das fertejit leat
mielde sihke julev-, davvi- ja lullisámi giellaguovllut, ja ferte
sihkkarastit ovttasteami Pedagogalaš Psykologalaš bálvalusain
(PP-bálvalus) ja muđui báikkálaš ja regiovnnalaš doarjjadoaimma
gaskka. Sámediggi oaivvilda ahte guovddášdoibmii galgá ásahuvvot
referánsajoavku. .  Sámi mánáidgárddiid erenoamáš stáhtadoarjaga
hálddašeapmi sirdojuvvo Mánáid- ja bearašdepartemeanttas Sámediggái
ođđajagimánu 1. b. 2001 rájes. Sámi mánáidgárddiid erenoamáš
stáhtadoarjaga ulbmil lea buhtadit daid eambbogoluid maid sámi
mánáidgárdefálaldat mielddisbuktá, ja dainnalágiin sihkkarastit ahte
sámi mánáidgárdemánát besset ovddidit ja nannet iežaset sámegiela ja
sámi kulturduogáža. Sámediggi lea ožžon raportta Mánáid- ja
bearašdepartemeanttas sirdima birra, ja lea dan oktavuođas mearridan
ahte jagi 2001 mielde galgá dálá ortnet evaluerejuvvot , ja ahte
galget ráhkaduvvot njuolggadusat gos sámi mánáidgárddiid doarjaga
juolludeami eavttut mearriduvvojit. .  Sámediggi lea áššis 47/00
buktán gulaskuddancealkámuša NOU 14:2000 Frihet med ansvar - om
høgere utdanning og forskning i Norge. Sámediggi válljii ieš buktit
cealkámuša vaikko Sámediggi ii lean gulaskuddanásahus. Sámediggi lea
buktán mearkkašumiid sámi oahpahusa, dutkama ja gaskkusteami birra,
ja maiddái universitehtasektuvrra stivrenstruktuvrra birra. .
Sámediggeráđđi lea reivves b. 12.07.00 bivdán Girko-, oahpahus- ja
dutkandepartemeantta vuoruhit hukset sámi dieđalašvistti
Guovdageidnui mas leat vihtta iešguđetlágán fágabirrasa vuođđun. .
Sámediggi lea áššis R 16/00 buktán mearkkašumiid departemeantta
evttohussii lága bokte nannet rávisolbmuid vuođđo- ja
joatkkaoahpahusa, heaittihit oahppogirjjiid stáhtalaš dohkkeheami ja
evttohussii rievdadit priváhtaskuvlalága. Sámedikki mielas lea buorre
go rávisolbmuid vuoigatvuohta vuođđoskuvla- ja joatkkaoahpahussii
nannejuvvo lága bokte, ja go čielggaduvvo makkár juohku stáhta,
fylkka ja gielddaid ovddasvástádusas galgá leat. Rávis sápmelaččat
galget maid oažžut vejolašvuođa váldit oahpu sámegielas vuosttaš-
dahje nubbingiellan O97S mielde. Sámediggi oaidná dárbbašlažžan
ráhkadit čielggadeami mii čilge makkár dárbbut boahttevaš sámi
servodagas leat, ja makkár doaimmat gáibiduvvojit go galgá álggahit ja
doahttalit servodaga ja ovttaskas olbmo dárbbuid. .  Sámediggi
vuosttálasttii sámi oahppogirjjiid stáhtalaš dohkkehanortnega
heaittiheami. Čujuhuvvo dasa ahte sámi oahppogirjjiid ráhkadeami ii
sáhte buohtastahttit sullasaš gilvaleaddji girjemárkaniin mii Norgga
oahppogirjjiin lea. Sámediggi deattuhii iežas gulaskuddancealkámušas
ahte dál leat nu unnán lágádusat mat ráhkadit sámi oahppogirjjiid,
danne ii ráhkaduvvo eará go okta oahpponeavvu guđege
fágii/dássái. Juohke skuvla ja oahpaheaddjit fertejit geavahit dan
ovtta oahpponeavvu - vaikko makkár kvalitehta livččii. Maiddái
sámegiela dili dáfus ferte dohkkehanortnet bisuhuvvot. Julev- ja
lullisámi oahppogirjjiid dáfus leat ain álggahandásis, ja lea stuora
ballu ahte dát sáhttá mielddisbuktit ahte gielalaš kvalitehta hedjona
sámi oahppogirjjiin. .  Priváhta skuvllaid dáfus lea Sámedikki mielas
buorre ahte priváhta skuvllain galget leat seamma rámmaeavttut ja
njuolggadusat go almmolaš skuvllain. Dát lea mielde sihkkarastime
ovttaskas oahppi vuoigatvuođaid. .  Sámedikki oainnut eai
doahttaluvvon. Dohkkehanortnet heaittihuvvui 01.08.2000, ja maiddái
sámi oahpponeavvuid ektui. .  4. Ealáhusat.  Sámediggi deattuha láhčit
diliid nu ahte sámi guovllut galget geasuhit sámi álbmoga ásáiduvvat
dohko. Servodatovdáneapmi gáibida ahte mii háhkat dakkár servodaga mas
gávdnojit juohkelágán gálvvut ja bálvalusat buot
ealáhusain. Árbevirolaš ja ođđamállet lotnolasealáhusat leat
guovddážis sámi guovlluid ealáhusovdánahttimis. .  Sámedikki
ealáhuspolitihka bokte áigut bargat dan ovdii ahte sámi servodaga
ealáhusstruktuvra dohkkehuvvo buorebut. Danne lea deaŧalaš
oassálastit iešguđetlágán ovttasbargoforain, ja dainna lágiin
čilget iežas politihka ja strategiijaid dakkár servodatsurggiin gos
galgá fuolahit sámi perspektiiva. Seammás sáhttá maiddái buorebut
ovttastahttit veahkkedoaimmaid plánaid, prográmmaid ja doaimmaid
čuovvoleami ja čađaheami dáfus. Lea deaŧalaš ovttastahttit
kultuvrra ja ealáhusa go galgá ráhkadit strategiijaid nana ovdáneami
dáfus sámi servodagas. Gilleservodaga ealáhusstruktuvrras leat olu
ovttaolbmodoaimmat maid gohčodit dállodoallofitnodahkan doppe gos
fitnodatekonomalaš ovdánanjurdda ii leat nu dábálaš. .  Jahki 2000
lea Nuppástuhttinprográmma maŋemus jahki. Sis-Finnmárkku
ovdánahttinforumas lea leamaš ovddasvástádus čatnat
nuppástuhttinbarggu dábálaš
veahkkedoaibmabargui. Nuppástuhttinbálká-ortnega stahtus lea ahte 101
doalus lea 23 heaitán boazodoalus. 53 doalu leat fas álgán boazodollui
ja 25 doalu eai dieđe vuos álget go boazodollui. Ovdánahttinforuma
dieđuid mielde ii leat boazodoalloealáhusas álkit dilli dál go ovdal
nuppástuhttinprográmma. Ovdánahttinforuma konklušuvdna lea ahte
nuppástuhttin lea lihkostuvvan bures sidjiide geat leat váldán oahpu,
muhto lea veaháš eahpečielggas sin dáfus geat leat válljen ásahit
sierra doaimmaid. Nuppástuhttinprográmma loahpaheami oktavuođas lea
Sis-Finnmárkku Ovdánahttinforum evttohan ásahit ovdánahttindoaimma ja
investerendoaimma dan njealji nuppástuhttingildii ja Unjárgga
gildii. Indre-Finnmark Utviklingsselskap (IFU) galgá leat
ealáhusovdáneami regiovnnalaš veahkkeneavvu. Olu dain eavttuin mat
ledje biddjon dán guovtti doaimma ásaheami oktavuođas, eai leat
ollašuvvan. Okta gielda ii háliit oassálastit barggus danne go
hálddahusgolut šaddet badjelmearálaččat, ja dat njamistivčče
gieldda ealáhusfoandda guorosin. Ii fylkkagielda ge leat juolludan
daid ruđaid mat livčče dárbbašlaččat dán guovtti doaimma
ásaheamis. Sámediggi áigu ságastallat ásaheami birra
ođđajagimánus. .  Sámediggi lea ásahan guokte virggi dán njealji
nuppástuhttingieldda ealáhusovddideami plánabarggu ráhkaneami
oktavuođas. Nubbi virgi lea Sámi ealáhusráđis ja nubbi fas Plána- ja
hálddahusossodagas. Proseassat mat leat čađahuvvon, lea ee. sámi
eanandoalloplána ráhkadeapmi, duoji ovdánahttinprográmma ja
Sis-Finnmárkku ealáhusguorahallan. Dasa lassin lea evttohuvvon doaibma
ealáhusovdánahttinbarggu boađusmihtideami oktavuođas. .  Duodji lea
guovddáš sámi kulturfaktor, fága ja ealáhus. Ealáhusas lea buorre
ovdánanvejolašvuohta, ja šaddá boahtteáiggis hui deaŧalaš loaktima
ja ássama dáfus sámi guovlluin. Olbmuin lea stuora beroštupmi
álggahit árbevirolaš duoji ealáhusláhkin, erenoamážit
lotnolasealáhusaid oktavuođas. Dál lea suorggis unnán dienas iige
leat nu gánnáhahtti. Sámedikkis ja eará guovddáš eiseválddiin lea
erenoamáš ovddasvástádus láhčit diliid nu ahte sáhttá duoji ovddidit
ealáhussan. Sámediggi nammadii lávdegotti mii galgá evttohit duoji
viđajagi ovdánahttinprográmma sisdoalu. Dál lea lávdegotti bargu
loahpahuvvon, ja galgá gieđahallot Sámedikkis 2001:s. Áššit mat
leat árvvoštallon leat: sierra ealáhussoahpamuš duojáriidda
Sámedikki lotnolasealáhusortnegiid viidásetovdáneami vejolašvuođaid
ektui, duodjeoahppu ja -oahpahus ovddasvástádusjuoguin,
iešguđetlágán ortnegiid organiseren ja ruhtadeapmi, erenoamáš
doaimmat gávpe- ja vuovdalanáššiid dáfus, ja duoji oppalaš
rámmanjuolggadusat. Sámediggi, gullevaš departemeanttat ja
regiovnnalaš eiseválddit ja organisašuvnnat, fitnodagat ja ásahusat
mat barget dujiin ráhkadit ovttas prográmma detáljjaid. Sámediggi
meannuda bargojoavkku evttohusa 2001 vuosttaš jahkebealis. .
Guolástus.  Sámedikki ulbmil lea nannet sámi álbmoga
guolástanvuoigatvuođaid nu ahte sáhttá seailluhit ja ovddidit sámi
giela, kultuvrra ja ealáhusaid. Sámediggi áigu bargat dan ovdii ahte
hálddahusa ja maritiima resurssaid seailluheami lagasvuođa- ja
sorjjasvuođaprinsihpat dahkkojit duohtan. Sihke Norgga arktálaš
dorskkebivdu, diksobivdu davábealde 620 N, Norgga vuotnadorskkebivdu
ja šákšabivdu lea leamaš hui garas jagi 2000:s, ja sáhttá guhkit
áiggu vuollái dagahit sihke Finnmárkku vuonaid ja rittuid, ja
Barentsábi ekologiija ovdii. Sámedikki mielas lea vahát go Norgga
vuotnadorskki lea nálihuvvan, danne go dát šládja han lea lagas
riddo- ja vuotnabivddu vuođđun. .  Sámediggi lea ráhkadeame
prošeavtta «Nana ovdáneapmi dihto vuonain». Prošeakta lea sámi
riddo- ja vuotnaguovlluid doaibmaplána čuovvoleapmi, ja LA-21
prošeakta. Prošeakta galgá vuosttažettiin guorahallat dáid
guovlluid; Divttasvuotna Nordlánddas, Ivguvuotna Tromssas ja
Deanuvuotna Finnmárkkus. Ovdabargguid ja prošeavtta čađaheami
oktavuođas lea ásahuvvon hálddahuslaš referánsajoavku mas leat
mielde Gieldda- ja guovlludepartementa, Guolástusdeparatementa,
Birasgáhttendepartementa ja Sámediggi. Váldoprošeakta biddjo johtui
2001 vuosttaš jahkebealis. Sámediggi lea «Nana ovdáneapmi dihto
vuonain» prošeavtta oktavuođas evttohan ahte buot fatnasat mat leat
ohcan searvat Guolástusdirektoráhta čoahkkeearreprošektii, ja mat
gullet dán golmma vuotnaguvlui, galget beassat leat mielde
geahččalanprošeavttas. Duogážin dása lea dat go
čoahkkeearreprošeakta lea deaŧalaš doaibma báikkálaš
hálddašanortnegiid geahččaleamis. .  Sámediggi lea maid bivdán
Guolástusdepartemeantta juolludit 3 miljon ruvnno Sámi riddo- ja
vuotnaguovlluid doaibmaplána čuovvoleapmái. .  Daid váttisvuođaid
oktavuođas maid gonagasreabbá dagaha vuotnabivdiide sámi guovlluin,
lea Sámediggi bovdejuvvon searvat bargojovkui maid
Guolástusdepartementa jođiha. Bargojoavkku ulbmil lea buktit
evttohusaid gonagasreabbá boahttevaš hálddašeami ja bivddu
birra. Bargu galgá loahpahuvvot 2001:s. .  Sámediggi lea
aktiivvalaččat bargan buoridit sápmelaččaid vuoigatvuođaid bivdit
rundierpmáid Norlánddas, Tromssas ja Finnmárkkus, ja lea dan bokte
ožžon oppalaš doarjaga Regulerenráđis rundierpmáid
regulerenevttohussii 2000:s. .  Sámediggi lea maid evttohan ahte
Guolástusdepartementa bisseha buot feastonuohttebivddu, ja ráddje
autoliidna- ja snoranuohttebivddu 12 n. miilla davábealde 62 0 N
siskkobealde, nu ahte áhpefatnasat eai beasa bivdit vuonain ja lagamus
riddomearas. Dasa lassin lea Sámediggi ávžžuhan ahte dorskke-,
dikso- ja sáideguollebivddus čađahuvvo earreunnideapmi daid
fatnasiid dáfus main lea vuoigatvuohta sallit- ja
šákšabivdui. Doaibma juogadivččii buorebut sisaboađu guolástusaid
gaskka, ja livččii dainnalágiin mielde dagaheame daid fanasjoavkkuid
eambbo gánnáhahttin main ii leat sallit- ja šákšábivdolohpi. .
Sámediggi lea postiivvalaš daidda proseassaide maid
Birasgáhttendepartementa Villaksutvalget bokte lea álggahan gáhtten
dihte Norgga luođoluossanáli. Sámediggi doalaha iežas ovddeš
gáibádusaid ahte galgá ráhkaduvvot sierra čielggadeapmi das makkár
mearkkašupmi luosas lea sámi kultuvrii ja servodateallimii. Dan
oktavuođas áigu Sámediggi deattuhit man deaŧalaš lea muitit
«várrogas»-prinisihpa nu ahte hehtte beassama ja guolledávddaid ja
parasihtaid leavvama biebmanrusttegiin. Sámi oainnu mielde livččii
katastrofalaš jus Njávdáma, Deanu ja Álttá čázádagaide boađáše
várálaš dávddat dahje parasihtat. Dás áigu Sámediggi muittuhit
ON-konvenšuvnna biologalaš eatnavuođa ja «várrogas»-prinsihpa
birra, ja daid geatnegasvuođaid birra mat Norggas leat sámi álbmoga
ektui vuođđolága § 110a bokte ja ee. ILO-konvenšuvnna nr. 169
ratifiserema bokte. .  Eanandoallu.  Sámediggi lea mannan jagi
gieđahallan iežas eanandoalloplána. Dás daddjo ahte eanandoallu lea
guovddáš sámi ealáhus- ja kultuvraguoddi; ja lea dasa lassin hui
deaŧálaš bargo- ja ássanfaktuvra sámi guovlluin. Ealáhusa
ovdánanvejolašvuođaid sámi guovlluin ferte buorebut árvvoštallat
regiovnnalaš ovdánanperspektiivva ektui. Sámediggi oaidná
rájiidrasttildeaddji ovttasbarggu sihke Suomain ja Ruoššain hui
mávssolažžan Finnmárkku eanandoalu dáfus. Sámediggi áigu ain
ovddidit sierra eanandoallopolitihka ee. daid veahkkedoaimmaid dáfus
maid diggi hálddaša. .  Guhkit áiggi vuollái áigu Sámediggi oččodit
eanandoallopolitihkalaš biire sámi ássanguovlluide. Sámedikki bajimus
ulbmil sámi guovlluid eanandoalu dáfus lea sihkkarastit buriid
bargovejolašvuođaid ja dainnalágiin seailluhit sámi giela ja
kultuvrra. Olahan dihte dán, bargá Sámediggi dan ovdii ahte
inkorporeret sámi eanandoallopolitihkalaš biire našuvnnalaš
eanandoalloperspektiivii, sámi eanandoalu árvoháhkanprográmmii, ja
heivehit Sámedikki veahkkedoaibmageavaheami eanandoalloealáhusa
ektui. .  Olahan dihte sámi eanandoalu ulbmiliid, atná Sámediggi
deaŧalažžan álggahit sierra árvoháhkanprográmma sámi guovlluide mas
lea ollislaš ja servodatlaš perspektiiva. Árvoháhkanprográmma mii
doahttala eará vuođđoealáhusaid, ja dat rádjeearut mat bohciidit
eará ealáhusaid lotnolasdoaimmain, šaddet mearrideaddjin Sámedikki
barggu dáfus bisuhit ja ovddidit sámi guovlluid barggolašvuođa ja
ássama. Lea dárbbašlaš atnit lagas ovttasbarggu
eanandoalloeiseválddiiguin jus galgá lihkostuvvat oažžut eanandoalu
gánnáhahttin. .  Sámediggi lea skábmamánus 2000 álggahan
ovdaprošeavtta nissonolbmuid ja nuoraid rekrutterenprográmma
eanandoalu dáfus. Ovdaprošeavttas galgá ráhkaduvvot raporta daid
faktuvvraid birra mat váikkuhit nissonolbmuid ja nuoraid oččodeami
eanandollui, infrastruktuvrraid birra mat gusket dása, man ulbmil lea
čilget dili, ulbmila, mandáhta, vuoruhansurggiid, prográmma
organiserema ja ruhtadeami ja makkár doaimmat galget čađahuvvot vai
joksá ulbmiliid. Doaibma lea okta dain vuoruhuvvon doaimmain mat
bohtet ovdan Sámi riddo- ja vuotnaguovlluid doaibmaplánas. Eanandoalu
dáfus lea deaŧalaš čađahit sierra doaimmaid nissonolbmuid ja
nuoraid várás. .  Boazodoallošiehtadus 2000-2001.  Finnmárkku
boazologu dilli lei guovddážis 2000-2001 šiehtadallamiin. Sámedikki
bealis deattuhuvvui ahte dilli mii lea badjánan, lea
máŋggabealát. Okta bealli lea luonddu- ja birasáššit, mat dieđusge
leat guovddážis boazodoalu ekologalaš vuođu ektui. Dasto leat
servodat- ja kulturbealit, danne go leat olu bargit ja bearrašat
geaidda dilálašvuohta váikkuha njuolga. Sámedikki mielas lea
dárbbašlaš deattuhit ahte dáid beliid ferte fuolahit boazologu
heiveheami viidáset barggus. Šiehtadusbealit válljejedje guođđit
áššiid šiehtadallamiin mat gusket bajimus boazolohkui. Sámediggi
lea duhtávaš dáinna čovdosiin. Lea dovddus ahte boazologu
heiveheapmi lea lágalaš veahkkedoaibma, ja danne eai dárbbaš bealit
šiehtadallat dán ášši. .  Lotnolasealáhusat.  Sámediggi oaivvilda
ahte árbevirolaš ealáhusat galget sihkkarastojuvvot, seammás go
ođđa ealáhusat ožžot ovdánanvejolašvuođaid. Lea erenoamáš dárbu
ođđa doaimmaide danne go lea mávssolaš háhkat máŋggalágán
bargosajiid sámi guovlluide. Danne lea maiddái dárbbašlaš beroštit
ealáhusain ja bargosajiin mat eai gula vuođđoealáhusaide. .
Sámediggi deattuha áššis 29/00 ahte luonddu, kulturduovdagiid ja
sámi kulturdoaimmaid ovttasdoaibma sáhttá mielddisbuktit buriid
vásáhusaid ja doaibmafálaldagaid sámi báikkálaš servodagaide. Dán
oktavuođas šaddet kulturmuittut, museat, duoji buvttadeapmi ja
gávppašeapmi sámi mátkkošteami vuođđun. Dattetge sáhttet
mássaturisma ja sámi kultuvrra summál geavaheapmi
mátkkoštanoktavuođain mielddisbuktit olu hástalusaid. Danne lea
Sámedikki mielas dárbbašlaš ahte sámit ieža stivrejit ja
bearráigehččet doaimma. .  Guovddáš eiseválddit leat unnán vuoruhan
lotnolasealáhusaid. Lotnolasdoaimmaid rámmanjuolggadusat fertejit
buoriduvvot guolásteami, eanandoalu ja boazodoalu dáfus. Eanandoallo-,
boazodoallo- ja guolástanpolitihka veahkkedoaimmaid koordineren lea
hui deaŧalaš vai sáhttá álkibut heivehit ealáhuspolitihka
lotnolasealáhusdoaimmaid ovdáneami ektui. Eanandoallošiehtadusa
mielde leat 2 miljon ruvnno sirdojuvvon boazodoallošiehtadusa bokte
lotnolasealáhusaide. Doaibmadoarjaga ohcciidlohku lea dovdomassii
lassánan 1999 ektui. Dán jagi ledje olu nuorra ohccit geain lea
boazodoalloduogáš. Ohcciidlogu stuora lassáneami vuođđun soaitá
leat dat ahte eanebut heivehit diliid nu ahte ožžot
doaibmadoarjaga. Dábálaččamus lotnolasdoaibma lea boazodoallu ja
duodji. .  Eará ealáhusat.  Rievdadeapmi eambbo ođđaáigásaš
ealáhusaid guvlui lea hásttuhan sámi álbmoga bargagoahtit eará
bargguid go daid dábálaš árbevirolaš vuođđoealáhusaid. Ealáhusaid
oppalaš rievdanproseassa mas náláštuhttin, buvttadeapmi ja
diehtojuohkinteknologiija geavahuvvojit eambbo, dahká dárbbašlažžan
vuoruhit gelbbolašvuođaloktema ja ođasteami. Lea stuora hástalus
ráhkadit dohkálaš rámmanjuolggadusaid vai sáhttá viidáset ovddidit
nanu, máŋggabealát ja dynámalaš fitnodatbirrasiid gos
gelbbolašvuohta, ođasteapmi, buvttadeapmi ja náláštuhttin leat
guovddáš temát ovttaskas gilvaleaddji
fitnodagaide. Bálvalusealáhusaid siskkobealde leat olu nissonolbmot
barggus. Danne ferte veahkkedoaibmageavaheami aktiivvalaččat
heivehit nu ahte ráhkaduvvojit rámmanjuolggadusat nissonbargosajiid
ásaheami várás. .  5. Dearvvašvuođa- ja sosiáladoaimmat.  Sámediggi
gieđahalai njukčamánus 2000 Ráđđehusa Norgga sámi álbmoga
dearvvašvuođa- ja sosialabálvalusaid doaibmaplána evttohusa
«Eatnatvuohta ja ovttaárvosašvuohta» («Mangfold og
likeverd»). Sámediggi bivdá earret eará ahte doaimmaid čađaheami
áigemearit čielggaduvvojit lagabui, ja ahte doaimmaid čuovvoleami
bušeahttarámma čielggaduvvo. Dát váldui maiddái ovdan čoahkkimis
dearvvašvuođaministariin Tore Tønniin 15.08.00, masa Sámedikki
várrepresideanta oassálasttii. Dán čoahkkimis oaččui Sámediggi
dieđu ahte plána galgá politihkalaččat gieđahallot 2000 čavčča,
muhto dat ii leat vuos dahkkon. .  Sámediggi lea juolludan
prošeaktaruđaid 3 804 010 ruvnnu čuovvolit NOU 1995:6
Dearvvašvuođa- ja sosiálabálvalusaid plána sámi álbmogii
Norggas. Prošeaktajuolludeami oktavuođas lea Sámediggi deattuhan
vuoruhit prošeaktaruđaid dikki iežas vuoruhansurggiid ektui. Lea
maiddái árvvoštallojuvvon sáhttet go prošeavttat mielddisbuktit
jođánis bohtosiid sámi álbmoga dearvvašvuođa- ja sosiálabálvalusaid
heiveheami dáfus. Dasa lassin leat smiehttan geográfalaš juogu. .
Golggotmánu 2000 loahpageahčen dollojuvvui čuovvolanseminára
prošeaktajođiheddjiide. Seminára temá lei «ollislaš
dearvvašvuođa- ja sosiálafálaldat sámi álbmogii - doaibmasuorggi
hástalusat». Das deattuhuvvui movt sámi kultuvrralaš gelbbolašvuođa
sáhttá integreret vai joksá ulbmila ahte sámi álbmot galgá oažžut
ollislaš dearvvašvuođa- ja sosiálafálaldaga. Seminára sisdoallu lei
sámi kultuvrralaš gelbbolašvuođa birra dearvvašvuođa- ja
sosiálavuogádagas oppalaččat; makkár gáibádusaid dat buktá
politihkalaš dásis, politihkalaš árvalusaid čuovvoleapmi guovddáš
dásis báikkálaš dearvvašvuođa- ja sosialvuogádatdássái, ásahusdásis
ja bargiiddásis. .  Sámediggi lea buktán cealkámušaid máŋgga
riikkalaš dokumeantta dáfus mat guoskkahit dearvvašvuođa- ja
sosiálaáššiid. Dat leat čuovvovaččat: Utjamningsmeldinga
(St.dieđ. 50, 1998-99), NOU 2000:12 Norgga mánáidsuodjalusa birra,
Habiliterema ja rehabilitere njuolggadusat ja Regionála
dearvvašvuođa- ja sosialaplána, Helseregion Nord. Temá mii čađat
čuovvu Sámedikki cealkámušaid, lea leamaš sámi viidodaga
systemáhtalaš integrerema jearru, mii lea eiseválddiid ulbmil sámi
álbmoga dearvvašvuođa- ja sosialabálvalusaid heiveheamis. .  Mii
dovdat stuorit beroštumi heivehit dearvvašvuođa- ja
sosiálabálvalusaid sámi álbmoga várás. Dát ii guoskka dušše
prošeaktaruđaid juolludemiide, muhto maiddái dasa ahte Sámediggi lea
eambbo aktiivvalaš dearvvašvuođa- ja sosialbálvalusa heiveheamis ja
sisdoalus. Prošeaktaruđaid juolludeami dáfus orro leame olu
optimisma dakkár bálvaleami heiveheamis mii lea ráhkaduvvon vásedin
sámi álbmogii. Iešguđetlágán prošeavttain leat almmuhuvvon 4
raportta ja bagadusgirji sámegielat afasibuhcciide dáčča ásahusain,
ja dasa lassin lea bálvalusheiveheami sisdoallu maiddái šaddan viidát
temán olu ásahusain. Dearvvašvuođa- ja sosiálabálvalusa álggaheami
ja stabiliserema rámmat leat almmotge eahpečielgasat, vaikko
geavaheddjiin lea vuoigatvuohta sierra heivehuvvon
bálvalussii. Guovddáš ja regiovnnalaš eiseválddit eai leat bidjan
gáibadusaid bálvalusaide ja sámi perspektiivva nannema rutiinnaide
ásahusdásis. Danne lea olu ovttaskas fágaolbmuid duohken geain lea
beroštupmi fuolahit sámi geavaheddjiid dárbbuid. Dákkár dilit dagahit
ahte geavaheaddjit eai riekta ovgagihtii sáhte diehtit makkár
bálvalusaid ožžot. .  6. Mánát ja nuorat.  Jagi 2000:s loahpahuvvui
Sámedikki 2-jagi mánáid- ja nuoraidprošeakta. Prošeakta galgá
čuovvuluvvot hálddahuslaš resurssaid bokte mat juolluduvvojit
ovdánahttimii, čuovvoleapmái ja koordineremii. Prošeavtta
čuovvoleami oktavuođas galget temáhtalaš vuoruhansuorggit
viiddiduvvot Sámi mánáid- ja nuoraidplána ektui. Čuovvoleamis galgá
ovttasbargu almmolaš orgánaiguin vuosttažettiin fuolahit ahte
mánáid- ja nuoraid bajásšaddaneavttut ožžot dohkálaš rámmaid. Dasa
lassin háliidivččiimet proseassačielggaduvvon barggu gielddaid
ektui. Sámediggi lea maid gáibidan ahte Mánáidáittardeaddji dakkaviđe
háhká alccesis gelbbolašvuođa sámi gielas ja kultuvrras vai sáhttá
fuolahit sámi mánáid ja nuoraid áššiid. Dattetge ferte boahtteáiggis
ásahuvvot friddja ja sorjjasmeahttun sámi mánáidáittardeaddji. .
Nannen dihte mánáid ja nuoraid áššiid Sámedikkis, galgá 2001
vuosttaš jahkebealis lágiduvvot vuosttaš nuoraidkonferánsa. Lea
nammaduvvo gaskaboddosaš nuoraidpolitihkalaš lávdegoddi mas leat
golbma miellahtu (nuorat) mii galgá searvat nuoraidkonfereanssa
ráhkkananbargguide. 2001 konfereansa lea vuođđun árvvoštallamii
ahte galgá go lágidit dákkár konferánssaid juohke nuppi jagi. .
7. Dásseárvu.  Sámediggi lea cealkán ahte biras- ja
nissonperspektiivvat leat deaŧalaččat boahttevaš politihka
hábmemis. Lea deaŧalaš ahte dásseárvu šaddá integrerejuvvon oassin
Sámedikki ollislaš perspektiivvas, ja ahte das ii ráhkaduvvo ođđa
sektuvra. Plána- ja hálddahusossodat koordinere Sámedikki politihka
doaimma sohkabealperspektiivva ja dásseárvvu dáfus. Ossodagas lea
sierra virgi dáidda doaimmaide. 2001 rájes šaddá bušeahtta
deaŧalaš stivrendokumeantan, ja Sámediggi lea áššis 41/00 2001
bušeahtta, čuovvolan integrerenbargguid. .  Ovttadássásašvuođa
doaibmaplána mii deattuha sámi nissonolbmuid dili, oktan
vuoruhansurggiiguin, ulbmiliiguin ja doaimmaiguin 1999-2001, ja
Sámediggeplána 1998-2001 áigodahkii, leat vuođđun dásseárvobargui. .
8. Sámedikkiid gaskasaš ovttasbargu.  Sámi parlamentáralaš ráđđi
čoahkkanii Kárášjogas 02.03.00. Ráđis leat oktiibuot 14 miellahtu
Suoma ja Norgga Sámedikkiin. Ruoŧa Sámediggi lea vuos válljen bissut
olggobealde, ja lea ráđi observatevran ovttas Ruošša sámiiguin ja
Sámiráđiin. Norgga Sámedikki presideanta válljejuvvui Sámi
parlamentáralaš ráđi presideantan. Suoma Sámedikki presideanta
válljejuvvui várrepresideantan. Muđui mearriduvvui ahte ráđi
čállingoddedoaimmaid galggai dat sámediggi jođihit geas lea
presideantaámmát. Ráđđi doalai ovtta stivračoahkkima ja ovtta
ráđđečoahkkima 2000:s. Dasa lassin lea ráđi norggabeal
delegašuvdna doallan ovtta čoahkkima. Áššit maid
ráđđečoahkkimis leat gieđahallan leat ON álgoálbmotáššiid bargu,
dán vuollái gullet eamiálbmotjulggaštus, bissovaš forum ja Máilmmi
dearvvašvuođaorganisašuvnna bargu, Barentsovttasbargu,
sámeministariid oktasaščoahkkimat, sierra sámi dáiddaoahpahusa
álggaheapmi ja Sámi parlamentáralaš ráđi doaimmaid organiseren. .
02.11.00 dollojuvvui oktasaščoahkkin Kárášjogas Suoma, Norgga ja
Ruoŧa sámeministariiguin. Čoahkkimis sohpe álggahit ođđa
davviriikkalaš ovttasbarggu sámi áššiid dáfus mat guoskkahit
oktasaš davviriikkalaš beroštumiid. Áššit mat gieđahallojuvvoje
ledje davviriikkalaš sámekonvenšuvdna, sámi
vuoigatvuođačilgehusat, nuortasápmelaččaid/skoaltasápmelaččaid
giella ja kultuvra, davviriikkalaš-sámi profešuvdnaoahppu, sámi alit
dáiddaoahpahus ja sámedikkiid ovttasbargu (Sámi parlamentáralaš
ráđđi). Čoahkkimis čállojuvvui čoahkkingirji. Bargu
organiserejuvvo guovtti dásis; jeavddalaš čoahkkimat
sámedikkepresideanttaid ja sámeministariid gaskka, ja hálddahusa dásis
masa čoahkkimiid čuovvoleapmi ja ráhkkaneapmi gullet. .  9. Sámedikki
riikkaidgaskasaš doaimmat.  Bargu maid ON dahká
eamiálbmotjulggaštusa bokte, lea hui mávssolaš álgoálbmogiid
vuoigatvuođaide. Sámediggi lea oassálastán Norgga delegašuvnnas dan
rájes go cealkámuševttohus ilmmai 1994:s. Dattetge gávnnahii
Sámediggi skábmamánus 2000 ahte ii sáhttán searvat Norgga
delegašuvdnii, ja válljii ge ahte ii vuolgge bargojoavkku
čoahkkimii. Sámedikki mearrádusa vuođđun lei guovtteoaivilvuohta
Norgga posišuvnna birra šiehtadallamiin, erenoamážit álgoálbmogiid
iešmearridanvuoigatvuođa dáfus. Sámediggi oaivvilda ahte
álgoálbmogiid iešmearridanvuoigatvuohta gusto buot servodatsurggiin,
nu go eará álbmogiid dáfus ge. Ferte maiddái namuhit ahte Sámedikki
mielas ii leat dialoga Olgoriikkadepartemeanttain dohkálaš dáin
áššiin, dát guoská maiddái Norgga doaimmaide eamiálbmotjulggaštusa
proseassas. .  Sámedikki mielas lea hui buorre go galgá ásahuvvot
bissovaš ON álgoálbmotforum. Sámi parlamentáralaš ráđđi lea
evttohan professor Ole Henrik Magga sámi/inuhtalaš guovllu
álgoálbmogiid ovddasteaddjin. .  Ráđđehus lea juolludan birrasiid
150 miljon ruvnno Barentsovttasbargui 2001:s. Dát čuovvu
ráđđehuscealkámuša gos Eurohpápolitihkka, ja erenoamážit
ovttasbargu Ruoššain, lea guovddážis. Olgoriikkaministtar Torbjørn
Jagland muitalii čoahkkimis Tromssas skábmamánus ahte ráđđehus
háliidivččii ovttasbarggu politihkalaš dásis
Barentsoktavuođas. Nordlándda fylkkagielda válddii badjelasas
Regiovdnaráđi ovdaolbmoámmáha juovlamánus. Seamma čoahkkimis
muitalii Sámediggi ahte lea dárbu nannet álgoálbmotovttasbarggu. Sámi
parlamentáralaš ráđđi lea ovdal mearridan buktit evttohusa ahte
ráđđi nammada sápmelaččaid Regiovdnaráđi ovddasteaddji,
bargojoavkku sámi ovddasteddjiid, ja ahte álgoálbmogat ožžot 1
ovddasteaddji sihke Regiovdnaráđđái ja
Regiovdnalávdegoddái. Sámediggi čujuhii maiddái dan váttis
ekonomalaš dillái mii álgoálbmotorganisašuvnnain lea Ruošša
bealde, ja bivddii nannet sin ekonomiija vai besset aktiivvalaččat
oassálastit Barentsovttasbarggus. Deattuhuvvui maiddái ahte ferte
nannet infrastruktuvrraid huksema, mii lea sierra oassin álgoálbmogiid
doaibmaplánas, maiddái ekonomalaččat. .  2000:s loahpahuvvui
prošeakta «Ceavzilis ovdáneapmi» («Bærekraftig utvikling»). Sámediggi
lea iešguđetládje oassálastán prošeaktajoavkkus. Loahpparaporttas
evttohuvvui sierra prošeakta mii galgá guorahallat árktálaš
guovlluid boazodoalu bissovaš perspektiivvas, ja ahte Norga galgá
bargat dan ovdii ahte Association of World Reindeerherders beassá
bissovaš oasseváldin Arktálaš ráđđái. .  10. Sámedikki
regiovdnapolitihkalaš doaimmat.  Sámediggi lea ohcan beassat
dievaslaš miellahttun Riikaoasselávdegoddái (Landsdelsutvalget). LU
dievasčoahkkimis miessemánus mearriduvvui ásahuvvot bargojoavku mii
galgá guorahallat gažaldaga. Joavkkus leat guokte
Riikaoasselávdegotti ovddasteaddji ja 2 Sámedikkis. Bargojoavkku
bohtosat biddjojuvvoje ovdan Riikaoasselávdegotti čoahkkimis
juovlamánus. LU miellahtut lassánit 22 miellahtus 30 miellahttui, main
Sámedikkis leat njeallje ovddasteaddji mat gullet ovttaskas
fylkkadelegašuvdnii. Dan njeallje ovddasteaddji juohkit nu ahte
šaddet 2 ovddasteaddji ealáhuslávdegoddái ja 2 regiovdnapolitihkalaš
lávdegoddái. Sámedikkepresideanta searvá fylkkasátnejođiheaddji
ovttasbargui ja Sámedikki direktevra searvá
ráđđeolbmáidlávdegoddái. Sámediggi ii sáhte oažžut LU
jođiheaddjiámmáha. Sámegiella ii geavahuvvo Riikaoasselávdegotti
čoahkkimiin danne go gártá beare divrrasin. Konsensusprinsihppa galgá
ain doaibmat. Jus mearrádus galgá bissehuvvot, de ferte
fylkkadelegašuvnna eanetlohku doarjut dan. Sámediggi fuolaha 13,33 %
LU doaibmabušeahtas, mii vástida Sámedikki ovddasteapmái (4 miellahtu
30 miellahtus). Lávdegotti konklušuvnnat oktan marrádusevttohusaiguin
sáddejuvvojit buot fylkkagieddaide ja Sámediggái gulaskuddamii, vai LU
beassá váldit loahpalaš mearrádusa 28.02.-01.03.01 čoahkkimis. .
Mannan jagi ráđđehusmolsun lea dagahan ahte Ráđđehusa Davvi-Norgga
lávdegotti bargu lea rievdan. Boahttevaš bargovuohki šaddá eambbo
dego oktavuohtačoahkkin Davvi-Norggain. Dán lávdegottis lea Sámediggi
buktán oaiviliid mat čuvvot sierra plánaid ja cealkámušaid mat
galget fuolahit sámi perspektiivva iešguđetge ealáhus- ja
servodatsektuvrrain. Regiovnnalaš eiseválddit ja Sámediggi leat
áŋgiruššan nannet regiovdnapolitihkalaš doaimmad gos našuvnnalaš
politihka prosedyrat ja dábit buorebut heivehuvvojit regiovnnalaš
dási ulbmiliidda. Dát mielddisbuktá buoret váikkuhanválddi
politihkkahábmemis, ja maiddái ahte boahtá eambbo oidnosii go
regiovnnalaš ovdáneami mearridanvuođđu mearriduvvo. Dát guoská
ee. regiovnnalaš bissovašvuhtii ja davviguovllu ealáhusovdáneami
veahkkedoaimmaid hálddašeapmái.  Interreg II-prográmmat
rájiidrasttideaddji ovttasbarggu birra loahpahuvvojedje
1999:s. Ovttaskas prošeavttat maid prográmma jođiha, galget ain
doaibmat maŋŋá prográmmaáigodaga. .  Sápmelaččaid bealis lea
deaŧalaš čuovvut EU oktasašdoaimmaid ođđa Interreg
III-prográmmaid čađa (2000-2006). Sihke Suoma, Norgga ja Ruoŧa
Sámedikkit leat dohkkehan ja buktán sámi oasseprográmmaid sihke
Interreg Nordkalotten ja Interreg Norge - Sverige rámmaid
siskkobealde. Álgoálggus háliideimmet sámiid bealis ásahit
iešheanalaš ja oktasaš sámi prográmma mii fátmmastii visot sámi
ássanguovlluid Suomas, Ruoŧas, Ruoššas ja Norggas. Dát doaibma ii
ožžon oktasaš politihkalaš doarjaga dain guoskevaš riikkain. .
Ulbmil lea háhkat máŋggabealát, aktiivvalaš ja ovdánan sámi
servodateallima sámi identitehta, kultuvrra ja ealáhusaid nannema
bokte rájiidrasttideaddji ovttasbarggu ovddidemiin ain
viidáseappot. Strategiija lea láhčit vejolašvuođaid ja eavttuid nu
ahte sámi álbmot sáhttá bargat ovddidit regiovnnalaš Sámi sihke
ekonomalaččat ja sosiálalaččat. Ulbmil lea guorahallat
ovttasbargovejolašvuođaid rájiid rastá sámi servodaga siskkobealde,
ja lágidit eavttuid movt sáhttá duohtan dahkat vejolašvuođaid. Dasto
geahččalit ráhkadit eavttuid movt viiddidit ja buoridit
gelbbolašvuođa árbevirolaš sámi máhtolašvuođa, teorehtalaš
oahpu, dutkama ja dokumentašvunna sirdima bokte. .  Sámediggi
gieđahalai NOU 2000:22 Stáhta, regiovnna ja gieldda bargojuogu birra
06.-10.11.00 dievasčoahkkimis. Sámediggi čujuhii mearrádusastis ahte
sámi diliid dáfus lea dárbu guorahallat bargojuogu sierra. Muđui
celkkii Sámediggi ahte lea dárbbašlaš ahte stáhta ain joatká
dáhkidit ahte bajimus prinsihpat leat vuođđun dan politihkas mii
jođihuvvo sámiid ektui. Lea dárbbašlaš buorebut čielggadit dásiid
ovddasvástádusa. Stáhta ja Sámedikki bargojuohku ferte doaibmat nu
ahte čielgasit boahtá ovdan makkár konkrehta ovddasvástádus goappásge
lea. Sámedikki ja Stuoradikki gaskavuohta ferte lagabui čielggaduvvot
vai sáhttá ovttasbargovugiid buoridit. Muđui lea dárbbašaš
guorahallat makká rolla gielddain galgá leat sámi áššiid
barggus. Gielddain fertejit leat geatnegasvuođat, ja gielddaid
ovddasvástádus ferte mihá buorebut definerejuvvot go dál. Lea čielga
eaktu ahte sámi áššit doahttaluvvojit, beroškeahttá das makkár
boahttevaš organiseren válljejuvvo. .  11. Čázádathuksemat.
Báiddarhuksen.  Huksenplánat eai ábut álggahuvvot ovdal go áššit
leat dárkilit guorahallojuvvon, ja ođđa váikkuhančielggadeapmi lea
dahkkon. Ovddeš čielggadeamit leat boarásmuvvan, eai ge atte
ollislaš gova das makkár vahágiid sáhttá dagahit guovllu sámi
kultuvrii. Ášši ferte ollislaččat guorahallat, gos čielggada
makkár váikkuhusat leat guovllu sámi kultuvrii oppalaččat, ja
boazodollui erenoamážit, ja gos guorahallá sámi kulturmuittuid. Dálá
juridihkalaš ja politihkalaš duovdagat sámi vuoigatvuođaid ektui
leat earalágánat go logi jagi dás ovdal, dalle go lohpi addui. Danne
ferte maiddái rievttalaš diliid čielggadit, ja makkár váikkuhusaid
doaibma sáhttá dagahit boahttevaš sámi vuoigatvuođaáššiid barggu
dáfus omd. Nordlánddas. .  Sámediggi lea duhtávaš dainna go
Ráđđehus evttoha bissehit plánejuvvon huksemiid Bjøllåga, Melfjord
ja Báiddár čázádagain. .  12. Eará.  Biologalaš eatnatvuohta lea
álgoálbmogiid eallima vuođđun miehtá máilmmi. Sámedikki mielas lea
deaŧalaš sihkkarastit biologalaš eatnatvuođa, ja danne lea ge
evttohan láhčit diliid nu ahte šaddá dihto lunddolaš boraspirelohku
sámi guovlluide. Sámediggi oaivvilda dattetge ahte muhtun
boraspirešlájat leat nu olu sámi guovlluin dán áigge ahte dagahit
stuora vahágiid boazoealáhussii ja eanandollui. Sámi guovlluin ferte
boraspirelohku bissut dakkár dásis ahte ii vahágahte sámi
ealáhusberoštumiid ja sámi báikkálašservodagaid oppalaččat. Lea
maiddái mávssolaš muitit ahte stuora boraspiriid hálddašeamis lea
lunddolaš geahččat sámi guovlluid oktan guovlun, sihke Suoma,
Norgga, Ruoŧa ja Ruošša bealde. .  Sámedikki mielas lea mávssolaš
buohtastahttit Bern-konvenšuvnna čuovvoleami álgoálbmogiid
riikkaidgaskasaš riekteovdánemiin mii lea dáhpáhuvvan maŋemus logi
jagis. Váikkuhusaid mat čuvvot Bern-konvenšuvnna ollašuhttimis
stuora boraspiriid birra fertege dasto buohtastahttit daiguin
geatnegasvuođaiguin maid Norgga stáhta lea lohpidan Norgga
sámepolitihka ulbmiliid bokte, ja daiguin riektegeatnegasvuođaiguin
mat Norgga stáhtas leat našuvnnalaš ja riikkaidgaskasaš
álgoálbmotvuoigatvuođaid lágaid bokte. .  Olu boazoeaiggádiid dilli
muhtun guovlluin Finnmárkkus lea leamaš erenoamáš váttis dán jagi
danne go eai leat sáhttán njuovvat doarvái bohccuid čakčat. Sii
guđet eanemusat gillájit, eai sáhte ovttage bohcco njuovvat ja nu
báhcet ge áibbas dietnasa haga. Stuora vahágiin leat váikkuhusat
máŋga jagi ovddosguvlui. Stuora vahágiid sivat leat lassánan
boraspirelohku, boazodoalu areálaid gáržun, boazolohkodilli ja
guohtunvahágat. Lea deaŧalaš ásahit doaimmaid dasa movt
boahtteáiggis galgá gieđahallat áššiid, beroškeahttá das makkár
sivat buvttadanvahágiidda leat. .  3-jagi áigodagas 1999 rádjái lea
juolluduvvon jahkásaš rámma 1 miljon ruvnno doaimmaide mat galget
seailluhit ássan- ja bargodili Måskke-guovllus Divttasvuona
gielddas. Oktiibuot dán golmma jagis lea juolluduvvon doarjja kr 2 480
000,-. Ruhta lea juolluduvvon ealáhusulbmila váste, ja kulturáššiid
váste. Sámediggi lea bivdán departemeantta čuovvolit ruđaid mat leat
juolluduvvon Hellemoprošektii prošeaktaáigodagas. .  Maŋŋel go
boazodoalu ja Suodjalusa Hálkavári ja Iŋggášguolbana
báhčinguovlluid šiehtadus loahpahuvvui 1996:s, de ii leat beliin
šat makkárge šiehtadus. Sámedikki mielas lea deaŧalaš ahte
Suodjalusas ja boazodoalus lea šiehtadus báhčinguovlluid geavaheami
birra. Danne lea mávssolaš ahte bealit fas čohkkedit
šiehtadallanbeavdái, gos ulbmil lea oažžut šiehtadusa gos beliid
beroštumit, maiddái boazodoalu beroštumit, doahttaluvvojit. Nu guhká
go beliin ii leat makkárge šiehtadus, de eai ábut álggahuvvot ođđa
prošeavttat guovllus. .  Lea šállošahtti go lea addon lohpi
álggahit geaidnohuksemiid Meavke-Arvenjárgga báhčinguovllus ovdal go
boazodoallofágalaš čielggadeamit leat čađahuvvon. Sámediggi
oaivvilda ahte guovllus ii berrejuvvo dahkkot mihkkege dan gaskkas go
čielggadeamit leat barggu vuolde. Sámediggi oaivvilda ahte
boazodoallofágalaš čielggademiid lassin berrešii čađahuvvot
álbmotrievttalaš ja sosiokultuvrralaš čielggadeapmi. .  Sámedikki
fágapolitihkalaš ja hálddahuslaš doaimmat.  13. Doarjagiid
juogadeapmi.  Sámediggi lea jagiid mielde dađistaga
hálddašišgoahtán ođđa doaimmaid. Eanas dát doaimmat leat leamaš
earáid hálddus ovdal, ja dainnalágiin eai gohčoduvo ođđa
doaibman. Liikká lea dát proseassa dađistaga viiddidan Sámedikki
ovddasvástádussuorggi. Jagi 2000:s ledje Sámedikkis čuovvovaš
doarjjaortnegat: .  Doarjjaortnegat.  Doarjjaorgána.  Ruhta 1000
ruvnnuin.  Sámi kulturmuitoprošeavttat.  Sámi kulturmuitoráđđi.  1
014.  Sámi ovddidanfoanda.  Sámi ealáhusráđđi.  18 527.
Lotnolasealáhusat.  Sámi ealáhusráđđi.  6 579.  Duodji.  Sámi
ealáhusráđđi.  3 462.  Oahpahusstipeanddat.  Oahpahusossodat.  1
250.  Doarjja sámi mánáidgárddiide.  Oahpahusossodat.  200.  Sami
kulturfoanda.  Sámi kulturráđđi.  6 971.  Sámi lágádusdoaibma.  Sámi
kulturráđđi.  1 500.  Sámi kulturorganisašuvnnat.  Sámi
kulturráđđi.  1 583.  Doaibmadoarjja sámi
kulturviesuide/kulturásahusaide.  Sámi kulturráđđi.  4 443.  Sámi
mánáid bajásšaddaneavttut.  Sámi kulturráđđi.  2 500.
Guovttegielalašvuođa ruđat.  Sámi giellaráđđi.  13 486,5.
Doarjja sámegiela ovdánahttinprošeavttaide.  Sámi giellaráđđi.  3
163,5.  Sámegiela ealáskahttin.  Sámi giellaráđđi.  2 956.  Doarjja
sámi váldoorganisašuvnndaide.  Sámediggeráđđi.  2 600.  Doarjja
Sámedikki politihkalaš joavkkuide.  Sámediggeráđđi.  1 800.
Sámediggeráđi geavaheapmi.  Sámediggeráđđi.  147.  Submi.   .  72
182.   .  Sámediggi lea mearridan heaittihit dikki vuollásaš
ráđiid 01.01.2001 rájes. Seamma beaivvi rájes doaibmagoahtá Sámedikki
doarjjastivra daid foanddaid ja doarjagiid hálddašeaddjin maid
Sámediggi sirdá doarjjastivrii juogadeapmái. Sámediggi lea áššis
44/00 mearridan njuolggadusaid doarjjastivrra várás, ja áššis 49/00
fas nammadan lahtuid Sámedikki doarjjastivrii.  Sámi giellaráđđi.
Sámediggi lea addán Sámi giellaráđđái ovddasvástádusa juogadit
stáhtalaš doarjagiid 16.650.000,- ruvnno sámi dulkonbálvalussii ja
guovttegielalašvuhtii, dan guđa gildii mat gullet sámegiela
hálddašanguvlui: Kárášjoga gildii, Guovdageainnu suohkanii, Deanu,
Porsáŋggu, Unjárgga gielddaide ja Gáivuona suohkanii ja Finnmárkku
ja Tromssa fylkkagielddaide. Sámediggi dohkkehii ođđa njuolggadusaid
23.-26.2.1999 jagi 2000 doarjagiid juogadeapmái. .  Juolludeami
njuolggadusaid mielde lei kr 13.486.500,- nammaduvvon
guovttegielalašvuođa lassigoluide. Juohke gielda oažžu
vuođđodoarjaga mii lea 4,5 % olles supmis. Fylkkagielddaid
vuođđodoarjja lea 3 % olles supmis. 51 % olles supmis juolluduvvo
gielddaide nu ahte 1/3 oassi juogaduvvo gieldda olmmošlogu mielde,
1/3 oassi juogaduvvo dan olmmošlogu mielde mii lea dieđihuvvon sámi
jienastuslohkui, ja 1/3 oassi juogaduvvo ohppiidlogu mielde geain lea
oahpahus sámegielas dahje sámegillii. .  Ruhta mii báhcá maŋŋel 5.1,
5.2 ja 5.3 čuoggáid juolludeami, galgá juogaduvvot doaimmaide mat
nannejit sámegiela. Gielddat ja fylkkagielddat, searvvit ja ovttaskas
olbmot ohce prošeaktadoarjagiid kr 8.261.999,-
ovddas. Juolludusnjuolggadusaid mielde lei biddjon 3.163.500,- ruvnno
sámegiela ovddidandoaimmaide. Ruhta galgá geavahuvvot doaimmaide mat
ovddidit ja nannejit sámegiela. Sámi giellaráđđi lea jagi 2000:s
vuosttažettiin vuoruhan gielddaid ja fylkkagielddaid
prošeavttaid. Sámi giellaráđđi attii gielddaide/fylkkagielddaide
válddi vuoruhit makkár prošeavttaid čađahit. Sámi giellaráđđi
vuoruhii maiddái ohcamiid mat eai oaččo doarjaga sámegiela
ovddideapmái eará almmolaš ásahusain. .  2000â juolludeapmi
5.4 prošeavttaide:  Unjárgga gielda.  280 000.  Deanu gielda.  400
000.  Porsáŋggu gielda.  480 000.  Kárášjoga gielda.  400 000.
Gáivuona suohkan.  400 000.  Finnmárkku fylkkagielda.  500 000.
Tromssa fylkkagielda.  500 000.  Giellaveahkki John Henrik Eira bokte.
110 000.  Vestertana kapell- og bygdelag.  15 000.  Ája - Sámi
guovddáš.  71 000.  Giellabálkkašupmi.  7 500.  OKTIIBUOT.  3 163
500.  Sámediggi juolludii 2 956 000 ruvnno sámegiela ovddideapmái
lullisámi guvlui, julevsámi guvlui, Ofuohta ja Lulli-Romssa guovlluide
ja riddo- ja vuotnaguovlluide. Ruhtajuolludeami vuođđun leat
Sámedikki ráhkadan giellaplánat dáidda guovlluide. 2000:s ledje 24
ohcci, mat ohce oktiibuot 6068 720 ruvnno ovddas. Sámi giellaráđđi
vuoruhii čuovvovaš doaimmaid: Giellaguovddážat/gielladoaimmat,
Terminologiija/Sátnevuorká, Mánáid ja nuoraid gielladoaimmat,
Rávisolbmuid oahppu/Davvin-/Sámás-kurssat,
Giellamovttiidahttinbálkkašupmi.  Jagi 2000 juolludeapmi juohkásii
čuovvovaš surggiide:  Ofuohta- j a Lulli-Romssa guovllut.  726129.
Julevsámi guovlu.  1067048.  Lullisámi guovlu.  644923.  Riddo- ja
vuotnaguovllut.  517 500.  Juolluduvvon prošeaktaruhta.  2 955 600.
Sámi giellaráđđi lea ferten ođđasit juogadit muhtun
prošeaktaruđaid go ohccit leat dieđihan ahte eai nagot čađahit
daid plánejuvvon prošeavttaid.  Sámi giellaráđđi lea bargan gávdnat
vuogas vuogi movt ruovttoluotta oažžut dieđuid
giellaruhtajuolludemiid birra sihke gielddain ja fylkkagielddain mat
gullet Sámelága giellanjuolggadusaid hálddašanguvlui ja
prošeaktaruđa vuostáváldiin. 1999 lei maŋemus jahki go
giellaráđđi gáibidii dárkkistuvvon rehketdoalu hálddašanguovllu
gielddaid bissovaš ruđain. Giellaráđđi lea ee. Ráhkadan minstara
dasa movt galgá ohcat doarjagiid sámegiel prošeavttaide. Ulbmil lea
leamaš ahte ohcamis galgá boahtit ovdan movt prošeavtta áigu
čađahit, makkár ekonomálaš bealit prošeavttas leat ja maiddái movt
prošeavttain sáhttá ovddidit sámegiela. Dasa lassin lea ráhkaduvvon
minsttar movt doarjjaraporteren berre dáhpáhuvvat vai giellaráđđi
čielgaseappot oaidná masa ruđat leat geavahuvvon ja maiddái movt
prošeakta lea ovddidan sámegiela. Dát bargu lea leamaš hui
guovddážis giellaráđis. Gáibidit buriid prošeavttaid main sihke
sámegiela ovddideapmi ja ekonomalaš bealit leat deattuhuvvon, ja
maiddái buriid raporttaid movt ruđat geavahuvvojit giellaovddideami
ja ekonomiija dáfus, mielddisbuktet ahte giellaráđis lea buoret
vuođđu árvvoštallat prošeavttaid, ja dainna lágiin lea stuorát
vejolašvuohta joksat ulbmiliid ahte geavahit doarjagiid buoremus lági
mielde. .  Giellamovttiidahttinbálkkášupmi ja nammadiplomat:  Sámi
giellaráđđi lea vuođđudan sámegiela movttiidahttinbálkkašumi
olbmuide/ásahusaide/organisašuvnnaide geat/mat leat erenoamážit
bargan olahit Sámi giellaráđi ulbmilparagráfa, ja rahčan sámegiela
ovddas vai dat seailu ja ovdána. Bálkkašupmi lea ruhtasubmi kr 10
000,- ja dáiddadiploma maid Aino Hivand lei ráhkadan. Sámi
giellaráđđi lea ráhkadan njuolggadusaid dán
bálkkašupmái. Bálkkašumi oaččui Ájluovtta
váhnemjoavku. Bálkkašumi ožžo dan vuođul go leat nagodan jorgalit
giellamolsuma mii lei nu guhkás ollen julevsámi guovllus Norgga
bealde.  Sámi giellaráđđi lea dán jagi vuosttaš geardde juohkán
dáiddadiplomaid ásahusaide main leat vuogas sámegiel namat:
Davvisámegillii:  Áibmeáiti, Biigá, čálliidlágádus, čiŋat, DAT OS,
Davvi Girji o.s., Duodjegáldu, Duodjeloaidu, Duodje Viessu, Fearamii,
Finat, Giellaveahkki, Girjebusse Kárášjohka - Ohcejohka, Govadas
Kallio, Graveniid Duojit, Guovdageainnu lagasradio, Hommát, Iđut,
Jergul Asttu, Láillá siida, Min Áigi os, Noras, Radio Doaivu, Sara
duodji, Sámi Dáiddaguovddáš (Kárášjogas), Sámi Dáiddaguovddáš
(Mázes), Sámiid Duodji, Skániid girje, Šiella, Telegoahti os, Visot
OS.  Julevsámegillii:  Árran julevsáme guovdásj.  Lullisámegillii:
Voengelen Diehtie.   Sámi ealáhusráđđi.  Sámi ealáhusráđi bajimus
ulbmil lea: Nanu ja ealli servodat gos lea sihkkaris ássan ja viiddis
ealáhus- ja servodateallin. Vuosttaš váldoulbmil lea láhčit diliid
nu ahte luondduresursaealáhusat sáhttet álggahuvvot, bisuhuvvot ja
ovddiduvvot. 2. váldoulbmil lea ovddidit viiddis ealáhuseallima sámi
báikkálašservodahkii. 3. váldoulbmil lea veahkehit Sámedikki čoavdit
iežaset sámepolitihkalaš ja hálddahuslaš doaimmaid. Buot dát
definerejuvvon váldoulbmilat leat lagabui čielggaduvvon
iešguđetlágán doaimmaid bokte dain iešguđetge sektoriin mat bohtet
ovdan ráđi doaibmaplánas 2000. Čuovvovaš tabeallas oaidnit
ealáhusdoarjagiid maid Sámi ovddidanfoanda doarju jagi 2000:s, daid
ovddit jagiid ektui:  .  1998.   1999.   2000.   Eanandoallu.
3 307 000.  13,6 %.  3 336 000.  15,0 %.  2 134 500.  11,5 %.
Guolásteapmi.  4 840 800.  19,9 %.  3 655 374.  16,5 %.  2 134 500.
18,5 %.  Industriija/huksen ja rusttegat.  1 406 000.  5,8 %.  4 630
000.  20,9 %.  3 421 000.  18,0 %.  Gávpegálvu/duodji.  2 771 500.
11,4 %.  2 086 000.  9,4 %.  2 336 000.  12,6 %.  Turisma.  1 578 000.
6,5 %.  1 866 000.  8,4 %.  1 253 000.  6,8 %.
Opmodat/gávpe-doaimmat.  478 000.  1,9 %.  1 597 000.  7,2 %.  2 474
500.  13,4 %.  Alm./priv./sos. bálvalusat (kultuvra).  7 859 000.
32,2 %.  5 007 100.  22,6 %.  3 551 000.  19,2 %.  Regionála ja
báikkálaš doaimmat.  2 120 445.  8,7 %.  0.  0 %.  0.  0 %.   24
360 745.  100,0 %.  22 177 474.  100,0 %.  18 527 000.  100,0 %. 
Alm./priv./sos. bálvalusat (kultuvra) vuolde lea vuosttažettiin
doarjja gielddaid ja gielddaidgaskasaš doaibmaprošeavttaide, dán
vuolde dustenstašuvnnaid doarjjafoanda, iešguđetlágán doaimmat maid
Sis-Finnmárkku Nuppástuhttinprográmma hovde, álggahanoahppu,
Interreg-áššit, kultur- ja gielddaáššit. Oktiibuot leat 18
álggahanstipeandaohcama gieđahallojuvvon, ja dain dohkkehuvvojedje 6
ohcama. .  Dán tabeallas oaidnit makkár doarjalohpádusaid nissonolbmot
leat ožžon 2000:s: .  Ealáhus-doiammat.  Nissonolbmot.  1999 2000.
Dievdoolbmot.  1999 2000.  Fitnodagat.  1999 2000.  Eanandoalut.  701
000.  370 250.  2 113 000.  1 189 250.  522 000.  575 000.
Guolásteapmi.  392 000.  785 000.  2 297 374.  2 091 000.  966 000.
545 000.  Industriija/huksen & rusttegat.  209 000.  0.  750 000.  417
000.  3 671 000.  2 910 000.  Gávpegálvu / duodji.  520 000.  777 500.
231 000.  411 500.  1 335 000.  1 177 000.  Turisma.  150 000.  795
000.  535 000.  249 500.  1 181 000.  942 000.
Opmodat/fitnodatdoaibma.  46 000.  582 000.  121 000.  327 000.  1 430
000.  1 565 500.  Alm./priv./sos. bálvalusat (kultuvra).  225 000.
392 000.  343 000.  170 000.  4 439 100.  2 989 000.  2000.  38 %.
2986250.  62 %.  4 855 250.   10 685500.  1999.  2243000.  26 %.  6
390 374.  74 %.  13 544 100.   .  Lea váttis buktit justelogu das
man olu doarjja lea addon nissonolbmuide. Juolludemiid leat sihke
ovttaskas nissonolbmot ožžon, ja dievdoolbmuiguin ovttas. Muđui lea
addon doarjja fitnodagaide ja ásahusaide gos nissonolbmuid
bargobáikkit leat guovddážis. Dát guoská erenoamážit kap. 530,
poasta 70.5 Duodji juolludemiide. Ideála mielde galggašii
nissonolbmuid lohku leat badjeleappos. Muhto go jurddaša ahte Sámi
ovdánahttinfoanda vuosttažettiin doarju vuođđoealáhusaid, gos
dávjjimusat leat dievdoolbmot geat ohcet, de sáhttá lohkat ahte
nissonlohku lea dohkálaš. Sámi eanandoalloplána duođašta ahte
nissoneanandolliid lohku lea gaskal 15 ja 35 % viđa válljejuvvon sámi
gielddas. Vuođđoealáhusaid dáfus leat dáluin oktasaš
doallovttadagat gosa sihke nissonolbmot ja dievdoolbmot gullet. .
Čuovvovaš tabeallas oaidnit fondda 2000 doarjaga geográfalaš
juogadeami dan guokte ovddit jagi ektui: .  Fylka.  Gielda.  1998.  %.
1999.  %.  2000.   .   .   Finnmárku.  Kárášjohka.  2 028 100.
8,3.  2 994 000.  13,5.  2 484 000.  13,4.  Guovdageaidnu.  1 894 000.
7,8.  2 542 374.  11,5.  2 218 000.  12.  Porsáŋgu.  1 962 000.  8,0.
1 242 000.  5,6.  1 725 000.  9,3.  Gáŋgaviika.  88 000.  0,4.  236
000.  1,1.  46 000.  0,2.  Fálesnuorri.  996 000.  4,1.  390 000.
1,8.  397 000.  2,1.  Davvesiida.  988 000.  4,1.  309 000.  1,4.  55
000.  0,3.  Muosát.  422 000.  1,7.  43 000.  0,2.  43 000.  0,2.
Unjárga.  2 769 000.  11,4.  816 000.  3,7.  1 504 000.  8,1.  Deatnu.
2 352 000.  9,7.  2 828 000.  12,8.  1 134 500.  6,1.  Áltá.  1 192
000.  4,9.  2 191 000.  9,9.  1 146 000.  6,2.  Olggobealde (1).  1
452 000.  5,9.  787 000.  3,5.  835 000.  5,1.   .   .  Tromsa.
Rivttát.  75 000.  0,3.  120 000.  0,5.  0.  0.  Návuotna.  1 221 000.
5,0.  2 557 000.  11,5.  1 599 000.  8,6.  Gáivuotna.  1 840 000.
7,5.  1 561 000.  7,0.  1 138 000.  6,2.  Loabát.  88 000.  0,4.  8
000.  0,0.  109 000.  0,6.  Skánit.  136 000.  0,5.  348 000.  1,6.
313 000.  1,7.  Omasvuotna.  369 000.  1,5.  1 350 000.  6,1.  1 308
000.  7,1.  Sáččá.  150 000.  0,6.  250 000.  1,1.  600 000.  3,3.
Tromsa (Moskavuotna).  832 000.  3,4.  259 000.  1,2.  190 000.  1.
Olggobealde.  848 000.  3,5.  204 000.  0,9.  10 000.  0,1. 
Nordlánda.  Evenášši.  263 000.  1,1.  158 000.  0,7.  0.  0.
Divttasvuotna.  1 156 000.  4,7.  626 000.  2,8.  395 000.  2,1.
Olggobealde.  225 000.  0,9.  0.  0,0.  37 000.  0,2.  Lullisámi
guovlu.  (Earret Nordlándda fylkka).  85 000.  0,4.  358 000.  1,6.
987 500.  5,3.  Doaibmag. olggob. / gielddaidgskDoaimmat.   929 445.
3,8.  0.  0,0.  153 000.  0,8.  Juolludeami submi.   24 360 745.
100.  22 177474.  100.  18 527 000.  100.  Submi lea vuosttažettiin
juolluduvvon prošeavttaide mat čađahuvvojit min geográfalaš
doaibmasuorggi siskkobealde, ja lea danne doaibmasuorggi
ealáhusdolliide oaivvilduvvon.  Sámi kulturmuitoráđđi.
Sámediggeráđđi ásahii Sámi kulturmuitoráđi njukčamánu
22.-23.b. 1994 ja dat doaibmagođii suoidnemánu 15. b. 1994 Sámedikki
presideantta ortnega nr. 01/94 suoidnemánu 5. b. 1994 vuođul. .  Sámi
kulturmuitoráđis lea ovddasvástádus sámi kulturmuitoprošeavttaid
jahkásaš doarjagiid juogadeamis ja máksimis. Doarjagat addojit
doaimmaide maid ulbmil lea seailluhit bajimus kulturmuitofágalaš
áššiid sámi kulturmuittuid ja kulturbirrasiid dáfus, ja sámi
vistegáhttema dáfus. Riksantikvára 2000 bušeahtas lei biddjon kr
1.000.000,- sámi kulturmuitogáhttemii. Dasa lassin juolluduvvui kr
14.000,- 1999 doarjjaruđain. Dasto lei jagi 2000 doarjjarámma kr
1.014.000,-. Sámi kulturmuitoráđđi oaččui 39 ohcama
2000:s. Oppalaš ohcansubmi lei kr 1.880.765. Sámi kulturmuitoráđđi
juogadii doarjagiid čuovvovaš doaimmaide 2000:s:  Finnmárku:  287
000.  Tromsa:  489 000.  Nordlánda:  119 000.  Lullisápmi:  119
000.  Submi.  1 014 000.  Dárkilet dieđuid gávnnat ráđi
Kulturmuitoráđi jahkedieđáhusas.  Sámi kulturráđđi.  Sámi
kulturráđđi lea vuollásaš ráđđi Sámedikkevuogádagas. Sámi
kulturráđđi hálddašanbargu lea ee. čađahit Sámedikki politihka
daiguin veahkkedoaimmaiguin mat leat juolluduvvon jahkásaš
bušeahtas. Earret Sámedikki hálddašandoaimmaid, lea Sámi
kulturráđđi maiddái Sámedikki fágapolitihkalaš orgána, ja sáhttá
buktit fágapolitihkalaš cealkámušaid sámi kulturpolitihkas. Sámi
kulturráđđi lea 2000:s hálddašan dáid doarjjaortnegiid: Sámi
kulturfoanda, doarjja sámi lágádusdoibmii, doaibmadoarjja sámi
kulturviesuide, doaibmadoarjja sámi kulturorganisašuvnnaide ja sámi
mánáid bajásšaddaneavttuide. .  Sámi kulturráđđi lea jagi 2000:s
vuosttažettiin bargan ollašuhttit daid gáibádusaid ja vuordámušaid
maid álbmot ja eará orgánat bidjet, ja reguleret iežas doaimma daid
ekonomalaš rámmaid mielde maid Sámediggi bidjá. .  Sámi mánáid
bajásšaddaneavttut doarjjaortnega siskkobealde leat 2000:s
erenoamážit áŋgiruššan almmuhit sámegielat mánáid- ja
nuoraidbláđi. Vuoruheami vuođđun leat dat váilevaš fálaldagat mat
dán ulbmiljovkui leat, ja sámegiel lohkandábiid nannema
mávssolašvuohta. Dán oktavuođas fuomáša ráđđi erenoamážit man
váilevaš sámegielat girjjálašvuohta lea nuoraide, erenoamáš
girjjálašvuohta maid nuorat leat čállán nuoraid váste. Ráđi mielas
lea deaŧalaš vuoruhit dán ášši, ja dan oktavuođas galgá ásahuvvot
stipeandaortnet. Ráđđi lea álggahan, nu go 2000 doaibmaplánas boahtá
ovdan, barggu ásahit stipeandda mii ovddida ja hásttuha ráhkadit
mánáid ja nuoraid girjjálašvuođa. Kulturráđđi áigu vuoruhit
mánáid- ja nuoraidgirjjálašvuođa almmuheami lágádusaid vuoruhemiid
ektui. Kulturráđđi bivdá Sámedikki joatkit geahččalanprošeavttain
«Dåjmalasj máná» maiddái jagi 2001:s. .  Sámi giellaráđđi doaibmá
Sámi kulturfoandda stivran ja jođiha juolludemiid iešguđetge
doarjjaortnegiid mearriduvvon njuolggadusaid vuođul. Sámedikki 2000
bušeahtas juolluduvvui kap. 540, poasta 52.1 «Sámi kulturfoanda»
bokte kr 9 475 000,- inkl. 2 500 000,- sámi mánáid
bajásšaddaneavttuide. Foanda doaibmá miehtá riikka. Jagi 2000
doaibmaplánas biddjui 6 975 000,- ruvnno doaibmaguovlluide. Ohcamat
leat veaháš geahppánan. Foandda oppalaš ohcansupmi jagi 2000:s lei
birrasiid 14,3 mill. ruvnno. Lohku lea njiedjan birrasiid 3
mill. ruvnnuin 1999 loguid ektui. .  Ná juohkásii Sámi kulturfoandda
doarjja jagi 2000:s, ja ovddit jagi. (Submi lea 1000 ruvnnuin):
Áššesuorgi / jahki.  1999.  2000.  Girjjálašvuohta.  2600.  2100,0.
Govvadáidda/duodji.  1200.  595,5.  Musihkka.  1441.  1105,1.  Friddja
sámi teáhterdoaimmat.  424.  480,0.  Eará doaimmat.  2431.  2690,5.
Submi.  8107.  6 971,1.  Tabealla duođašta unnitgolaheami kr 3 900,-
dan ektui mii lei juolluduvvon, kr 6 975 000,-. .  Dearvvašvuođa- ja
sosiáldoaimmat.  Prošeaktaruđat galget veahkkin ovdánahttit
ovttaárvosaš dearvvašvuođa- ja sosialbálvalusaid sámi álbmogii. Kr
3 804 010 sturrosaš doarjja lea juogaduvvon čuovvovaš
vuoruhansurggiide 2000:s: .  2000 vuoruhansuorggit.  (vuoruhansuorggit
sáhttet leat seahkálaga).  Juolluduvvon submi .  Ohccit juolluduvvon
ruđaide.  Čielggadan- ja prošeaktabargu man ulbmil lea heivehit
dearvvašvuođa- ja sosialbálvalusaid sámi dilálašvuođaide.  kr 1
114 010.  7.  Doaimmaid prošeaktabargu ja metodaovdánahttin - maid
vuođđu lea sámi kultuvrras - mat galget njuolga buoridit sámi
álbmoga dearvvašvuođa- ja sosiáladili.  kr 540 000.  5.  Doaimmaid
metodaovdánahttin ja heiveheapmi iešguđetge dárbbuid dáfus sámi
guovlluid oppalaš dearvvašvuođa- ja sosialbálvalusa siskkobealde.
kr 800 000.  5.  Dearvvašvuođa- ja sosialbargiid oahpahit sámi
gielas ja kulturipmárdusas.  kr 1 350 000.  9.  Dulkonbálvalusa
viiddideapmi.  0.  0.  Geográfalaččat juohkásedje ruđat ná:
Guovlu.  Ohcciid lohku.  Juolluduvvon.  Lullisámi guovlu.  3.  kr 560
000.  Norlánda.  4.  kr 510 000.  Tromsa.  9.  kr 1 384 010.
Finnmárku.  10.  kr 1 350 000.  Oktiibuot.  26.  kr 3 804 010. 
14. Hálddahusdássi.  Váldohálddahus fárrii ođđa Sámedikkevistái
borgemánu 2000 loahpageahčen. Gonagaslaš Majestehta Gonagas Harald
rabai Sámedikki ođđa vistti almmolaččat skábmamánu 2. beaivvi, ja
dan guokte maŋit beaivvi leai rabas visti ja iešguđetlágán
doalut. Buot dáhpáhusaide ledje boahtán olu olbmot. .  Sámedikkis leat
2000juovlamánus 89,8 jahkedoaimma. Govus dás vuolleleappos muitala
movt bargit leat juohkásan ossodagaide, ja movt iešguđetge
ossodagaid sohkabealjuohku lea. .   .   .   .  GDO: Girjerádjo-
ja diehtojuohkinossodat / Bibliotek- og informasjonsavdelingen.  SKMR:
Sámi kulturmuitoráđđi / Samisk kulturminneråd.  SKR: Sámi
kulturráđđi / Samisk kulturråd.  SNR: Sámi ealáhusráđđi / Samisk
næringsråd.  PHO: Plána- ja hálddahusossodat / Plan- og
administrasjonsavdelingen.  SEO: Servodatossodat / Samfunnsavdelingen.
OAO: Oahpahusossodat / Opplæringsavdelingen.  SGR: Sámi giellaráđđi
/ Samis språkråd.  SGL: Sámi giellalávdegoddi / Samisk språknemnd. 
Sámedikki hálddahus fuolaha ahte Sámedikki ráđđe- ja
dievasčoahkkinbeavdegirjjit gávdnojit sihke sámegillii ja
dárogillii. Dievasčoahkkimiid áššit sáddejuvvojit sámegillii ja
dárogillii. Sámedikki čilgehusat, jahkedieđáhusat, plánat
jna. gávdnojit maid sihke sámegillii ja dárogillii. Reivvet sámegiela
hálddašanguovllu gielddaide čállojuvvojit dábálaččat goappaš
gielaide. Jus váldá oktavuođa sámegillii, de oažžu vástádusa
sámegillii. Sámelága mielde lea dievasčoahkkináirasiin lohpi hupmat
juogo sámegillii dahje dárogillii, movt dál de ieš háliida. Danne
dulkojuvvojit dievasčoahkkimat sámegielas dárogillii dahje
nuppeguvlui. .  Lea stuora hástalus ovddidit sámegiela geavaheami
áššemeannudemiid, čoahkkimiid ja eará oktavuođaid dáfus. Ferte
leat ulbmil ovddidit ja nannet sámegiel máhtuid oppa Sámedikki
organisašuvnnas. Dát lea deaŧalaš danne go eará almmolaš orgánat
dávjá gehččet Sámedikki ovdagovvan sámegiela geavaheami dáfus. .
Girjerádjo- ja diehtojuohkinossodat.  Dan rájes go Girjerájus- ja
diehtojuohkinossodat ásahuvvui borgemánu 1. b. 2000, de leat ossodagas
mannan hui olu resurssat doaimmaide mat gusket fárremii ja
sajáiduvvamii ođđa vistái, ja almmolaš rahpama plánemii ja
čađaheapmái. Ossodaga doaimmat ja ovddasvástádusat leat: .  láhčit
diliid ja koordineret Sámedikki diehtojuohkinfágalaš doaimma.
fuolahit aktiivvalaš ja rievttes dieđuid medijai ja bidjat eavttuid
medija beroštumiide Sámedikki ektui.  fuolahit bargguid mat gullet
Sámi sierrabibliotehkii ja doaibmat Sámedikki hálddašangirjerájusin.
lágidit dievasčoahkkimiid.  doaimmahit oktasašbálvalusaid nugo
jorgaleami, máŋgema, gávppašit mašiinnaid, biergasiid ja dávviriid
.  fállat arkiiva- ja diehtojuohkinbálvalusaid hálddahussii ja
olgguldas olbmuide.  bagadallat muđui sámedikkevuogádaga
arkiivadoaimmaid dáfus.  fuolahit sámedikkevistti bajásdoallama ja
jođiheami.  doaimmahit áššemeannudeami čoahkkinjođihangoddái,
doaibmat bearráigeahččolávdegotti čállingoddin, ja bargat
áššemeannudemiin Sámediggeráđđái ossodaga suorggi siskkobealde ja
fuolahit ahte áššit čuovvoluvvojit go lea dárbu.   Girjerádjo- ja
diehtojuohkinossodat lea 2000 čavčča ovttasbargan Stáhta
diehtojuohkinbálvalusain álggahit prošeavtta sámi jienastuslogu ja
sámedikkeválggaid searvama ektui. Prošeakta galgá doaibmat jagi, ja
das galgá leat sierra stivrenjaovku ja referánsajoavku. Prošeavtta
ulbmil lea oažžut eambbo dieđuid sámi jienastuslogu birra, ja dakko
bokte oažžut buoret vuođu árvvoštallat makkár doaimmat
váikkuhivčče sámi jienastuslohkui čáliheami. .  Ossodat lea leamaš
mielde hábmeme diehtojuohkinvuogádaga neahtas mas intraneahtta ja
interneahtta leat vuođđun. Ođđa diehtojuohkinvuogádaga ulbmil lea
lágidit bargiide ja álbmogii buoret vejolašvuođa gokčat sin
diehtojuohkin- ja gulahallandárbbuid. Čoavddus lea ráhkaduvvon nu
ahte ipmirda sihke sámegiela ja dárogiela ollislaččat, ja dat lea
álkidis vuogádat mii galgá sihkkarastit geavaheddjiide jođánis
diehtojuohkima. Plána mielde galgá vuogádat doaibmagoahtit
ođđajagimánus 2001. Ulbmil lea ahte Intraneahtta ja Interneatta
galget guovtti jagis šaddat Sámedikki deaŧaleamos diehtojuohkin- ja
gulahallankanálan sihke siskkáldas ja olgguldas geavaheddjiide. .
Ossodat lea bargan hábmenprográmmain mii galgá fuolahit Sámedikki
organisašuvdnii ollislaš visuála profiilla oktasaš
logoin. Prográmma galgá fuolahit ahte Sámediggi čielgasit doaibmá
representatiiva ja álbmotválljen orgánan Norgga sámiide, ja galgá
deattuhit dikki rolla sámi oktasašárvvuid hálddašeaddjin. Lea
ráhkaduvvon hápmemanuála mas lea Sámedikki váldologo, kántorbiergasiid
málat, ja áššebáhpiriid, almmuhemiid ja almmuhusaid málat. Dát
galget váldot atnui ođđajagimánus 2001. .  Maŋŋel go
váldohálddahus fárrii ođđa Sámedikkevistái, de lea olbmuin šaddan
stuora beroštupmi galledit vistti ja háhkat dieđuid Sámedikki
birra. Ossodagas leat fásta beaivválaš čájehallamat, ja vuostáváldá
maiddái joavkkuid olggobealde fásta áiggiid jus lea dárbu. Sullii 5000
olbmo leat galledan Sámedikki maŋŋel go fárrii ođđa vistái. .
Sámi medijapolitihka bajimus ulbmiliid ja prinsihpaid ráhkadeami
oktavuođas lea ossodat lágidan medijaseminára. Semináras gieđahalle
guovddáš áššiid sámi aviissaid preassadoarjaga dáfus, nisson- ja
dievdoperspektiivva sámi mediain, ja vuosttašamanuenssa Eli Skogerbø
raportta sámi mediaid birra. Seminára loahpahuvvui sámi mediapolitihka
ja sámi aviissaid debáhtain. .  Girjerájus- ja diehtojuohkinossodat
lea bargame Sámedikki bálvalusčilgehusain. Čilgehus mii galgá leat
gárvvis álggugeahčen 2001, galgá buori ja čorgadis vuogi mielde
addit dieđuid geavaheddjiide das makkár bálvalusaid Sámedikki
hálddahusas ja hálddašeamis sáhttet fidnet. .  Go boares
arkiivačoavdaga ii sáhte šat eambbo viiddidit, de fertii Sámediggi
ráhkadišgoahtit ođđa čoavdaga go Sámi sierrabibliotehka ja ovddes
Sámi oahpahusráđđi, dál Sámedikki oahpahusossodat, biddjojuvvojedje
Sámedikki vuollái. Dál lea ráhkaduvvon ođđa arkiivačoavdda olles
sámediggevuogádahkii. Dát čoavdda galgá doaibmagoahtit ođđajagimánu
2. b. 2001 rájes. .  Ođđa arkiivavuogádat váldojuvvui atnui go
hálddahus fárrii ođđa vistái. Dál vuoruhit rádjanarkiivva ja
gáiddusarkiivva oažžut ortnegii. Dáppe leat buot áššit maid
Sámediggi lea gieđahallan ásaheami rájes, ja dál leat dieđut
páhkkejuvovn kássaide. Dán bargui ferte várret veaháš áiggi danne go
arkiivabargit galget arkiivabargui lassin maiddái telefovnnaid gohkket
ja bagadallat áššemeannudeddjiid, jođiheddjiid ja vuollásaš
ráđid.  Sámediggi háldiida buoridit bálvalusaid ee. min
interneahttafálaldagaid geavaheddjiide, ja danne lea leamaš dárbu
ođasmahttit dihtorvuogádaga. Dattetge lea ođasmahttimis leamaš
dakkár váikkuhus ahte eat sáhte čálihit almmolaš journalaid ja eará
journalraporttaid maŋŋel go Sámediggi fárrii ođđa vistái. .  Sámi
sierrabibliotehka/Samisk spesialbibliotek, SSB, lea leamaš sierra
stáhtaásahus 1983 rájes, ja našuvnnalaš kulturásahus 1996
rájes. Ođđajagimánu 1. b. 2000 šattai SSB Sámedikki hálddahusa
oassin. Gitta borgemánu 2000 loahpageahčái doaimmai SSB ovttas
Kárášjoga bibliotehkain Sámi joatkkaskuvllas. .  SSB váldobargu lea
háhkat, vurkkodit, heivehit ja gaskkustit girjjiid ja eará materiálaid
sámegillii, ja sámi diliid birra beroškeahttá gielas. Dál galgá
girjerájus maiddái doaibmat Sámedikki hálddahusgirjerádjun. Ulbmil lea
ahte SSB galgá šaddat sámi girjjálašvuođa ja sámi girjerádjo- ja
diehtojuohkinbálvalusa gelbbolašvuođaguovddážin. Sámi
sierrabibliotehkas leat seamma rahpanáiggit go Sámedikkis Kárášjogas;
dii. 08.00 - 15.45 dálvet ja dii. 08.00 - 15.00 geasset.  SSB
dihtorbása sirrejuvvui álbmotgirjerádjosa básas 1999 loahpageahčen,
ja SSB osttii ođđa rusttegiid vai birge jagi 2000 molsumiin. Ledje
olu váttisvuođat dihtorbásaid earuheami oktavuođas, ja dáid
čuolmmaid čoavdinbargu ii leat vuos loahpahuvvon. Maŋŋel go SSB
fárrii ođđa Sámediggevistái, de leat bohciidan váttisvuođat
sámegiel bustávaiguin girjerádjosa dihtorvuogádagas. Dát lea dagahan
ahte ii leat sáhttán registreret materiálaid rievttes vuogi mielde,
eai ge leat sáhttán čállit hobehanreivviid ja listtuid
luoikkaheddjiide. Dát lea maiddái dagahan heajut bálvalusa
geavaheddjiide danne go olbmot eai beasa geavahit girjerádjosa
bása. SSB árvvoštallá dál oastit ođđa girjerádjovuogádaga mii
gulahallá vistti dihtorbásain. Dál ferte vuos háhkat gaskaboddosaš
čovdosiid dassážii go ođđa vuogádat doaibmagoahtá. .  Plána- ja
hálddahusossodat.  Plána- ja hálddahusossodagas lea ovddasvástádus
ráhkadit ja heivehit buori bargiidpolitihka, ásahit ja ovddidit buriid
ja rašuvnnalaš IT-čovdosiid Sámediggái, ja maiddái koordineret ja
fuolahit Sámedikki dásseárvo-, ekonomiija- ja plánabargguid. Mii
galgat dasa lassin áššemeannudit politihkalaš dássái ja heivehit
iešguđetlágán oktasašdoaimmaid dárbbu mielde. .
Dásseárvodoaibmaplána mii deattuha sámi nissonolbmuid dili, oktan
vuoruhansurggiiguin, ulbmiliiguin ja doaimmaiguin 1999-2001, ja
Sámediggeplána 1998-2001 áigodahkii, leat vuođđun
dásseárvobargui. Doaibmaplána lea juhkkojuvvon viđa oassái. Vuosttaš
oassi gieđahallá plána, plánaproseassa ja eará plánaid oktavuođaid
duogáža. Nuppi oasis lea oanehaččat dásseárvvu birra
sektorrasttideaddji politihkkasuorgin, Sámi nissonprošeavtta birra ja
čilgehus das makkár ovttasbargu Sámedikkis lea olggobeale
beliiguin. Goalmmát oasis leat váldoulbmilat ja hástalusat, ja
njealját oassi fas čilge Sámedikki 1999-2001 áigodaga
ovttadássásašvuođabarggu vuoruhansurggiid, ulbmiliid ja
doaimmaid. Maŋemus oasis lea ekonomalaš ja hálddahuslaš
váikkuhusaid birra. .  Sámediggi lea cealkán ahte biras- ja
nissonperspektiivvat leat deaŧalaččat boahttevaš politihka
hábmemis. Lea deaŧalaš ahte dásseárvu šaddá integrerejuvvon oassin
Sámedikki ollislašperspektiivvas, ja ahte das ii ráhkaduvvo ođđa
sektuvra. Plána- ja hálddahusossodat koordinere Sámedikki politihka
doaimma sohkabealperspektiivva ja dásseárvvu dáfus. Ossodagas lea
sierra virgi dáidda doaimmaide. 2001 rájes šaddá bušeahtta
deaŧalaš stivrendokumentan, ja Sámediggi lea áššis 41/00 2001
bušeahtta čuovvolan integrerenbargguid. .  Hálddahus Kárášjogas
molssui eanas dihtormašiinnaid ja prográmmagálvvuid dalle go fárrii
ođđa Sámediggevistái. Dát lei dárbbašlaš vai sáhttit bissut
ovdáneamis fárus. Kárášjoga mánáidskuvla oaččui boares rusttegiid,
sis lei stuora dárbu mašiinnaide. Dál leat buot ossodatkantuvrrat
olggobealde Kárášjoga oktasaš fierpmádagas. Teknihka dáfus lea dát
stuora hástalus. Boahtte jagi mielde áigut bargat buoridit
ossodatkantuvrraid linjjáid. Sámediggi lea ožžon buoret kapasitehta
IT dáfus go leat bidjan virgái 1 ođđa IT-konsuleantta. Dát buktá
buoret vejolašvuođaid ovdánahttit ja heivehit čovdosiid mat leat
ráhkaduvvon juste Sámedikki dárbbuid mielde. Dasa lassin ii leat
hálddahus nu hearki gelbbolašvuođa dáfus go leat eanet bargit geat
máhttet IT. .  1999 čavčča rájes lea Sámediggi bargan ásahit albma
Interneahtta-fálaldaga ja doaibmi intraneahta bargiid
váste. Ovdaprošeakta loahpahuvvui juovlamánus 1999. Borgemánus 2000
čállojuvvui šiehtadus TietoEnator-fitnodagain, guhte galgá buvttadit
dákkár čovdosa. Čoavddus lea biddjome doibmii juovlamánus 2000, ja
loahpalaš almmuheapmi galgá dáhpáhuvvat ođđajagimánus/guovvamánus
2001. Dáinna čovdosiin galgá Sámediggi olahit mihá eanebuid go
ovdal. Interneahtta lea mearihis deaŧalaš, ja Sámedikki ođđa
Interneahttafálaldat šaddá mávssolaš veahkkeneavvun olahit
nuoraid. Leat maiddái pláneme sáddet dievasčoahkkimiid Interneahta
bokte. Intraneahtta šaddá mávssolaš veahkkin go galgat buorebut
ovttastahttit ossodatkantuvrraid mat geográfalaččat leat nu
bieđgguid. Golggotmánus 2000 čálii Sámediggi šiehtadusa IT
Kontorsystemer AS:in govdafierpmádatbálvalusaid buvttademiin. Dát
mielddisbuktá ahte Interneahtta-doaimma kapasitehta buorrána
dovdomassii. .  Danne go davvisámegiel bustávat eai álgoálggus gávdno
dihtormašiinnain, de leat ráhkaduvvon erenoamáščovdosat vai
prográmmat ipmirdit daid. Ovdal mávssii sámegielčoavddus kr 5000,-
liseanssa nammii. 1998:s osttii Sámediggi vuoigatvuođaid dákkár
prográmmagálvvuide, ja lean dan rájes addán daid nuvttá
olbmuide. Prográmmat leat leamaš hui bivnnuhat. Muhto
erenoamáščovdosat eai doaimma dohkálaš bures, ja danne lei dárbu
bargat dan badjelii ahte sámegiel bustávat biddjojit standardin
prográmmaide. Dán jagi čálii Sámediggi šiehtadusa Microsoftain ahte
ođđaseamos vuogádagat galget doarjut davvisámegiel bustávaid. Dat
lea stuora lávki rievttes guvlui integreret sámegiela
dihtorprográmmagálvvuide. Dattetge bissu dárbu
erenoamášprográmmagálvvuide, danne go olu mašiinnat eai dohkket
Windows 2000. .  Sámegiella lea almmolaš giella Norggas, ja danne
oaidná Sámediggi čielgasit Norgga eiseválddiid ovddasvástádussan
fuolahit ahte buot prográmmagálvvut mat vuvdojuvvojit Norggas, dorjot
sámegiel bustávaid. .  Servodatossodat.  Servodatossodaga deaŧaleamos
doaibman leat gieđahallat áššiid mat gusket fágasurggiide nu go
vuoigatvuođat ja iešmearrideapmi, davviriikkalaš áššit,
sámediggeválggat, dearvvašvuođa- ja sosiáladoaimmat ja johtolat. Mii
koordineret politihkalaš jođihangotti čoahkkimiid, ja meannudit
áššiid mat gusket sámi dearvvašvuođa- ja sosiálaulbmiliid
juolludemiide, ja maiddái doarjjastivrra váiddaáššiid
Sámediggeráđđái. Jagi 2000 bargu lea maiddái čilgejuvvon
jahkedieđáhusa nuppi kapihttalis. .  Oahpahusossodat.  Sámedikkis lea
ovddasvástádus ráhkadit sámi oahpponeavvuid vuođđoskuvlla ja
joatkkaoahpahusa oahppoplánaid mielde, ja rávisolbmuidoahpahusa
čilgehusaid mielde. Sámedikkis lea maid ovddasvástádus dohkkehit sámi
oahpponeavvuid mat leat álggahuvvon ovdal borgemánu 1. b. 2000. Dasa
lassin ráhkaduvvojit oahpponeavvut mánáidgárdedássái.  Sámedikki
ulbmil lea ahte lágádusat galget ráhkadit oahppogirjjiid. Sámediggi
čađahii 128 oahpponeavvoprošeavtta jagi 2000:s. Lágádusain lei
ovddasvástádus ¾ oasis prošeavttain, ja Sámediggi fas fuolahii ¼
oasi prošeavttain. Jagi 2000:s gárvvistuvvojedje 45
oahpponeavvu. Leat ráhkaduvvon sihke ohppiidgirjjit,
bagadallangirjjit, temágirjjit ja erenoamášpedagogalaš oahpponeavvut
davvi-, lulli- ja julevsámegillii mat galget geavahuvvot
vuođđoskuvllas, mánáidgárddiin ja joatkkaoahpahusas. .
Oahpahusossodat lea dohkkehuvvon AV-guovddážin ja bádde buot sámi
tv-prográmmaid, nu ahte sámi skuvllat ja mánáidgárddit besset
luoikkahit prográmmaid ja geavahit oahpahusas. Sámediggi ovttasbargá
NRK Undervisningsredaksjoneniin ja Norsk filminstituttain ráhkadit
sámegiel veršuvnnaid oahpahusfilmmain. Dan oktavuođas leat dán jagi
ráhkaduvvon 20 oahpahusprográmma ja okta animašuvdnafilbma
davvisámegillii, okta lullisámegillii ja guokte julevsámegillii.  Lea
juolluduvvon ruhta elektrovnnalaš oahpponevvui, «Sámegiella
C-giellan», mii gávdno neahtas. Dasa lassin leat golbma ođđa
pedagogalaš dihtorprográmma jorgaluvvome sámegillii. .
Álgooahpahusprošeavtta váldoulbmil lea gávnnahit daid lohkanmetodaid
ja dan lohkanmetodihka mii buoremusat heive mánáide geain lea
sámegiella vuosttašgiellan ja geat ožžot vuođđo lohkanoahpahusa
sámegillii. Prošeakta galgá dáid metodaid systematiseret ja oažžut
johtui oahpahusas. Dát galgá ee. dáhpáhuvvat dan bokte ahte geavaha
dan gelbbolašvuođa, daid máhtuid ja vásihusaid mat sámegielat
oahpaheaddjit leat dán áigge. Álgooahpahusprošeavtta oktavuođas lea
maiddái álggahuvvon gelbbolašvuođaloktenprográmma
skuvlajođiheddjiid ja PP-bálvalusa bargiid várás. GOD ávžžuhusaid
mielde lea Sámediggi jorgalahttime/heiveheame davvisámegiela lohkama
kártenmateriálaid. Bargu dahkko Senter for leseforskning ja ovtta
prošeaktajođiheaddji ovttasbargguin. 2., 3., 5., 7., ja 9. luohkáide
almmuhuvvojit kártengihppagat. Stuoradiggi lea mearridan ahte 2. ja
7. luohkáid kárten lea geatnegahtton doaibma 2000 čavčča rájes. .
Oahpahusossodat lea álggahan barggu ráhkadit plána
erenoamášpedagogalaš gelbbolašvuođa loktema dáfus sámi
guovlluin. Dan rájes go prošeakta álggahuvvui, leat rektorat ja
oahpaheaddjit, mánáidgárddit ja muhtun PP-bálvalusat sámi guovlluin
addán dieđuid. Diehtočohkkema vuođđun leat leamaš sihke O97/O97S
bajimus ulbmilat oahpahusa heiveheami dáfus dakkár mánáide geain leat
erenoamášpedagogalaš dárbbut, ja Oahpahuslága vuoigatvuohta
erenoamášoahpahussii.  Girko-, oahpahus- ja dutkandepartementa
bivddii ovddeš Sámi oahpahusráđi organiseret sámi joatkkaoahpahusa
Ođastus 94 evaluerema. Leat ráhkaduvvon guokte evaluerenraportta
(NIBR 2000:8 raporta Sámi joatkkaoahpahus Ođastus 94 mielde ja
Davviriikkaid Sámi instituhta raporta Sámi joatkkaoahpahus -
vuoigatvuođat ja sisdoallu 2000). Evaluerenraporttain lea maiddái
ráhkaduvvon čoahkkáigeassu, mii lea almmuhuvvon sierra
raportan. Evalueremis boahtá ee. ovdan ahte sámi joatkkaoahpahusas lea
viiddiduvvon ulbmil eará joatkkaoahpahusásahusaid ektui. Sámi
joatkkaoahpahus galgá maiddái bajásdoallat, ovddidit ja nannet sámi
giela, kultuvrra ja identitehta lassin dan bargui maid bargá Ođastus
94 našuvnnalaš ulbmiliid ja doaimmaid duohtandahkamiin. .
Oahpahusossodat lea ovttas Stáhta oahpahuskantuvrrain Finnmárkkus
finadan iskame guokte gieldda sámegiela
hálddašanguovllus. Galledemiid ulbmil leai ee. čuovvut man muddui
gielddat sáhttet čađahit oahpahusa O97S ektui. .  Sámediggi lea
ovttasbargan Oslo ja Akershusa Stáhta oahpahuskantuvrraiguin --
Eksámenčállingottiin ja lea ráhkadan sámegielfága eksámenbihtáid
vuođđoskuvlii ja joatkkaoahpahussii.  Sámediggi lea áššis R 29/00
mearridan ahte Mánáid- ja bearašdepartemeantta erenoamášdoarjja kr
200.00,- galgá geavahuvvot sámi mánáidgárddiid oahppneavvuide ja
bagadallamii. Muđui lea leamaš dárbu buoridit váhnemiid ja
mánáidgárdebargiid movtta sámegiela nannema ja ovddideami dáfus
mánáidgárddiin. Ájluovttas Divttasvuonas lea dollojuvvon seminára mii
čalmmustahttá sámegiela. Unjárgga gielda lea ožžon ruhtadoarjaga,
muhto seminára lea maŋiduvvon jahkái 2001. .  Lea lágiduvvon
mánáidgárdekonferánsa ovttas Tromssa ja Finnmárkku Fylkkamánniiguin
mas fágalaš sisdoallu ja vásáhusaid lonohallan buot sámi
mánáidgárdebargiide. .  Girko-, oahpahus- ja dutkandepartementa lea
álggahan sámegiel oahpahusa doarjagiid evaluerema. Evalueren guoská
daidda gielddaide mat addet oahpahusa 10-jagi vuođđoskuvlla sámi
oahppoplánaid (O97S) mielde. Stáhta oahpahuskantuvra Finnmárkkus
jođiha evaluerenbarggu. Lea ásahuvvon referánsajoavku mas Sámediggi
ja sámi gielddaid ovddasteaddjit ja Stáhta oahpahuskantuvrrat Tromssas
ja Nordlánddas leat mielde.   Sámediggi lea ovttas Stáhta
oahpahuskantuvrrain Finnmárkkus lágidan konferánssa mas sámegiela
dilli skuvllas ja báikkalašservodagas lei temán. Dán konferánssa
ulbmiljovkui gulle oahpaheaddjit ja eará pedagogalaš bargit sihke
vuođđoskuvllas ja joatkkaoahpahusas, ja vel politihkkárat ja
gielddaid etáhtajođiheaddit. Konferánssas gieđahalle ee. sámegiela
dili dálá skuvllas dan ektui movt lei 1980-jagiid álggugeahčen. Bohte
maiddái dieđut das makkár hástalusat iešguđetge gielddain ja
Sámedikkis leat sámegiela ovddideami dáfus. Hálddahus- ja
fágapolitihkalaš doaimmat Sámedikki vuollásaš ráđiin. .
Hálddahuslaš ja ekonomalaš hástalusat.  Sámedikki bargodoaimmat leat
lassánan ásaheami rájes 1989:s, mii maiddái lea ge leamaš dikki
ulbmil. Dát doaimmat gáibidit resurssaid mat Sámedikkis eai leat
dál. Dát dagaha váttisvuođaid Sámedikki ulbmiliid ollašuhttima
dáfus, ja daid vuordámušaid ektui mat sámi servodagas leat
Sámediggái. Jus galgá sáhttit čađahit doaimmaid mat galget nannet
sámi álbmoga dili, de lea dárbbašlaš ahte diggi oažžu eambbo
ekonomalaš resurssaid. .  Sohkabeal- ja dásseperspektiivva integreren
gáibida organisašuvnna mii sáhttá rievdat. Ovccilotlogu golmmajagi
nissonprošeakta, ja Sámedikki iežas dásseárvodoaibmaplána mii
mearriduvvui 1999:s, lea čalmmustahttán čuolmmaid ja hásttuhan
gávdnat čovdosiid movt sohkabeal- ja dásseárvoperspektiiva sáhttá
integrerejuvvot. Sámediggi ferte geahččalit ovdánahttit
organisašuvnna daid beliid vuođul mat organisašuvnnas leat dál, nu
go álggahanmokta, luohttámuš, loaktin ja oadjebasvuohta. Dát bealit
leat deaŧalaččat ovttaskas ja organisatuvralaš oahppama
dáfus. Daid lea erenoamáš deaŧalaš deattuhit dađi mielde go
organisašuvdna stuorru, ja erenoamážit 2001 rájes go ođđa
organisašuvdnamálle doaibmagoahtá. .  2. Vuollásaš ráđiid
heaittiheapmi.  Doaimma ođđasisorganiserema dáfus, mii mielddisbuktá
ahte ráđit šaddet ossodahkan, leat Sámedikkis guokte
váldohástalusa. Vuosttaš lea oktiiheivehit ja koordineret dáid
iešguđetge sektorossodagaid, nubbi lea oktiiheivehit politihkalaš
ja hálddahuslaš dásiid. Dát guokte hástalusa bohtet váikkuhit goabbat
guoimmiska. Buorre ovttasbargu hálddahusdásis lea dárbbašlaš jus dát
dássi galgá sáhttit vuostáváldit ja čuovvolit politihkalaš signálaid
ja mearrádusaid. Nu lea maiddái struktuvrralaš bargovuohki
hálddahusas deaŧalaš vai politihkalaš dássi sáhttá oažžut buriid
ja áigeguovdilis fágalaš rávvagiid hálddahusas. Čorgadis ovttasbargu
politihkalaš ja hálddahuslaš dásiid gaskka váikkuhit hálddahusa
vejolašvuođaid doaimmahit buriid, koordinerejuvvon ja beaktilis
bálvalusaid. .  Sámi giellaráđđi.  Sámediggi lea áššis 23/00
mearridan heaittihit Sámi giellaráđi 31.12.2000 rájes. Seamma áššis
lea mearriduvvon ásahit giellastivrra mas leat vihtta
lahttu. Hálddahus šaddá sámi giellaossodahkan. .  Sámi giellaráđđi
ii oainne makkár válddiin Sámediggi sáhttá heaittihit giellaráđi mii
lea Sámelága § 3-12 vuođul ásahuvvon. .  Ođđa organisašuvnnas lea
Sámedikki direktevra bajimus ovddasvástideaddji. Dát rolla nanneuvvo
ođđa organisašuvnnas. Giellaossodat oažžu lagat ovttasbarggu
Sámedikki direktevrrain ja Sámedikki ossodagaid eará jođiheddjiiguin
danne go ođđa organisašuvnnas galget jeavddalaččat dollojuvvot
jođiheaddjičoahkkimat miehtá jagi. .  Giellaossodaga
áššemeannudeapmi rievdá giellaráđi ektui. Giellaossodat galgá
meannudit áššiid sihke Sámediggeráđđái, doarjjastivrii ja
giellastivrii. Bargit ožžot ođđa hástalusaid, earret eará
politihkalaš áššemeannudemiid, giellafágalaš doaimmaid ja
giellaossodaga hálddahuslaš doaimmaid. .  Sámi kulturmuitoráđđi.
Ođđajagimánu 1. b. 2001 rájes lea Sámedikkis ođđa
organisašuvdnavuogádat, mii mielddisbuktá ahte ovddeš Sámi
kulturmuitoráđi hálddahus oažžu formálalaš ovddasvástádusa
hálddahuslaččat čuovvolit oppalaš sámi biras- ja
areálaáššiid. Dasa lassin galget čuovvolit sámi museaid. .
Deaŧalaš hástalusat 2001:s sámi museaid barggus čuvvot go Sámediggi
váldá badjelasas Norgga sámi museaid hálddašanovddasvástádusa,
čuovvola St.dieđ. 22 (1999-2000) Kjelder til kunnskap og oppleving -
for en samlet forvaltning og styrking av samiske museer. Sami museat
fertejit oažžut govttolaš oasi museaid oppalaš
juolluduslasihemiin, nu go Ráđđehusas leat plánat, gč. St.dieđ 22
(1999-2000), ja ráhkkanahttá proseassaid sámi museaid ja guoskevaš
gielddaid gaskka mat sáhttet sámi museaid ovttastahttit
museasiidan. Muđui fuolaha Sámediggi ahte sámi museat sáhttet
ovttasdoaibmat maiddái dassážii go Sámediggi lea ožžon sámi museaid
hálddašanovddasvástádusa ja lea ásahan Nuortasámi musea sámi
našuvnnalaš duhátjagibáikin. .  Sámi kulturmuitoráđđi loahpahii
1998:s sámi visttiid gáhtten- ja hálddašanplána
ovdaprošeavtta. Prošeakta ruhtaduvvui ollásit 1999 geasi ja
álggahuvvui 2000:s. Prošeakta joatká 2001:s, ja seammás doaivu Sámi
kulturmuitoráđđi oažžut doibmii sierra
vistegáhttenkonsuleantta. Lea guovddáš hástalus ovddidit
huksenáššiid areálahálddašeamis ja addit buriid dieđuid ja
neavvagiid vistegáhttenbargguin. .  Sámi kulturmuitoráđđi lea 1997
rájes aktiivvalaččat oassálastán norgalaš-ruoššalaš
birasgáhttenovttasbarggus. 2001:s galgá dát bargu rievdat
gaskkustandássin. Sámi kulturmuitoráđđi oaidná hástalussan ahte
Sámediggi čuovvola dán barggu doaimmaiguin mat guoskkahit
erenoamážit nuortasápmelaččaid. Sámi kulturmuitoráđi mielas lea
maid deaŧalaš viidáseappot ovddidit ovttasbarggu Ruoŧa ja Suoma
sámi kulturmuitogáhttemiin. .  Sámi ealáhusráđđi.  Sámi
ealáhusráđđi ja dat hálddašanbarggut ja dat ovddasvástádusa mii das
lea, heaittihuvvo 31.12.00 rájes. Galgá ásahuvvot ossodatstruktuvra
Sámedikki hálddahussii. Ulbmil lea ovddidit Sámedikki buoret
politihkkaovddideaddjin ja politihkalaš eaktudeaddjin. Muđui
geahččalit buorebut geavahit ja koordineret hálddahuslaš resurssaid
mat sávvamis sáhttet buorebut fuolahit geavaheaddjeáššiid stuorát
fágalaš sihkarvuođain hálddahusdoaimmaid dáfus. Aitto nammaduvvon
doarjjastivra galgá hálddašit foandda ja eará doarjagiid mat
sirdojuvvojit Sámedikkis. .  Ođđa struktuvra, mas Sámediggi šaddá
eambbo korporatiiva ovttadahkan, galgá dieđusge mielddisbuktit ahte
šaddá gievrrat ovttasdoaibma ja buorebut koordinerejuvvon doaibma
maiddái boahtteáiggis. Danne ferte nannosit čatnat oktii plánaid,
bušeahta ja veahkkeávnnasgeavaheami, ja doaimmahit daid nu ahte
politihkalaččat mearriduvvon ulbmilat sáhttet ollašuvvat. Ealáhus-
ja barguibidjanáššiid doaimma dáfus šaddá deaŧalaš mearridit
dohkálaš bušeahttarámmaid ja lágidit buori doarjjabarggu mii
čielgasit definere movt veahkkeneavvuid galgá geavahit ealáhusdili
ektui mii ovdána go livččii ulbmil. .  Buot doarjjaortnegiidda maid
Sámi ealáhusráđđi hálddaša, galget ráhkaduvvot čielga
ulbmilcealkámušat, boađusgáibádusat, mihttogeažuhandoaimmat,
raporteremat je. maid ođđa ekonomiijanjuolggadusat ja funkšonála
gáibádusat eaktudit. Hástalus lea geahččalit hutkat ođđa vugiid
movt mihtidit veahkkeneavvogeavaheami, nu ahte sáhttá ipmirdit movt
veahkkeneavvut doibmet ulbmilcealkámušaid ektui. Lea ain olu bargu
buriid boađus- ja doaibmageažuhemiid ovdánahttimiin ovdal go
dohkálaš vugiin sáhttá mihtidit veahkkeneavvogeavaheami ávkki. .
Doaimma ođđasisorganiserema dáfus, mii mielddisbuktá ahte ráđit
šaddet ossodahkan, leat Sámedikkis guokte váldohástalusa. Vuosttaš
lea oktiiheivehit ja koordineret dáid iešguđetge sektorossodagaid,
nubbi lea oktiiheivehit politihkalaš ja hálddahuslaš
dásiid. Ossodagaid siskkáldas struktuvra šaddá maiddái hui
deaŧalaš. Lea mávssolaš fuomášit movt galget doaibmat ja movt
galget ovddasvástádusa juogadit, ee. áššemeannudeami dáfus. Go Sámi
ealáhusráđđi ja Sámi kulturráđđi biddjojit oktii oktasaš kultur-
ja ealáhusossodahkan, de lea dárbu čielggadit siskkaldas
rolladoaimmaid. Vaikko goappaš ráđit heaittihuvvojit, de bissot
hálddahusaid geográfalaš ovttadagat nu movt leat. Orru maiddái
čájeheame ahte dán guovtti hálddahusovttadaga hálddašan- ja
ovddasvástádussuorggit čuvvot dan bargojuogu mii dál lea. Dál goit
vuos orro berreme ásahit fágalaš sektorjuoguid hálddašandoaimmaid
dáfus, iige čielga regiovnnalaš dahje geográfalaš rollajuogu. Lea
guovddáš siskkáldas bargu gávnnahit movt galgá áššemeannudit, ja
maiddái čielggadit makkár ovttasdoaibma čielga kultuvrralaš ja
ealáhusáššiid gaskka galgá leat. Oktasaš ossodahkii lea deaŧalaš
vuoruhit doaimmaid ja fágapolitihkalaš bargguid mat áŋgiruššet
sihke kultur- ja ealáhusovdánahttima, muhto maiddái fuolahit ahte
šaddá dohkálaš vuoruhanbalansa sektuvrraid gaskka. .  Sámi
kulturráđđi.  Gč. kap. 4.1.3. Sámi ealáhusráđđi.  3. Sámedikki
ođđasisorganiseren ođđajagimánu 2001 rájes .  Ođđa organiserema
oktavuođas leat Sámedikkis olu hástalusat Sámediggeráđi,
doarjjastivrra, giellastivrra, dievasčoahkkima, čoahkkinjođiheami,
bearráigeahččanlávdegoddi, válgalávdegoddi, válgalávdegotti,
joavkkuid ja erenoamážit álbmoga bálvaleami okatvuođas. .  Sámedikki
organisašuvdnakárta maŋŋel ođđasisorganiserema: .  Oanádusat:
OAO: Oahpahusossodat / Opplæringsavdeling.  HS: Hálddahussekšuvdna /
Forvaltningsseksjonen.  OS: Ovdánahttinsekšuvdna /
Utviklingsseksjonen.  GIO: Giellaossodat / Språkavdeling.  GDO:
Girjerádjo- ja diehtojuohkinossodat / Bibliotek- og
informasjonsavdeling.  KEO: Kultur- ja ealáhusossodat /Kultur- og
næringsavdeling.  ES: Ealáhussekšuvdna / Næringsseksjonen.  KS:
Kultursekšuvdna / Kulturseksjonen.  BKO: Birasgáhtten ja
kultursuodjalanossodat / Miljø- og kulturminnevernavdeling.  PHO:
Plána- ja hálddahusossodat / Plan- og administrasjonsavdeling.  SEO:
Servodatossodat / Samfunnsavdeling.  Sámedikki hálddahusas leat stuora
hástalusat daid iešguđetge ossodagaid politihkkahábmema koordinerema
dáfus, nu ahte iešguđetge strategiijaid ja iešguđetge
politihkalaš mearrádusaid oktavuođat bisuhuvvojit. Dasa lassin
fertejit ossodagat gulahallat nu bures go lea vejolaš. Stuora
geográfalaš gaskkat ee. eai galgga hehttet gulahallama. Okta dain
guovddáš hástalusain hálddahusas, lea ovdánahttit ovttalágán
fitnodatkultuvrra buot ossodagain boahttevaš jagiin. .
Ođđasisorganiserema vuođul áigu Sámediggi rievdadit virggiid ja
bálkásajiid ođđajagimánu 1. b. 2001 rájes Váldošiehtadusa § 13
mielde. Ođđa organiserema bargiidpolitihkas leat olu hástalusat, nu
go ovdamearkka dihte ođđa bargiidplána, dearvvašvuohta, biras ja
sihkarvuohta je. .  Jagi 2001 lea juolluduvvon 106,9 miljon ruvnno
Sámediggái poasta 50 bokte. Juolludeamis leat mielde sámediggeválggaid
diehtojuohkinbarggut ja kampánjjat. .  Buot čieža ossodaga ožžot
ekonomalaš rámma iežaset doaimmas. Juohke ossodat oažžu
čállingoddeovddasvástádusa dihto fágapolitihkalaš suorggis
Sámediggeráđi ektui. Giellaossodagas šaddá lagas ovttasbargu
Giellastivrrain. Seammaládje lea Kultur- ja ealáhusossodagas lagas
oktavuohta Doarjjastivrrain. Muđui lea buot ossodagain sierra
ekonomiija- ja bargiidhálddašeapmi, masa gullá golaheami ja
dásseárvvu integrerema mánnosaš raporteren. Muhtun ossodagat galget
maiddái lágidit doarjjaortnegiid njuolggadusaid. .
Njuolggojuolludemiid dáfus leat leamaš olu gažaldagat. Hástalus lea
hálddašannotáhta ráhkadeami ja njuolggadusrievdadeami dárbbuid
dáfus. 2001:s ožžot muhtun ásahusat ja organisašuvnnat
njuolggodoarjagiid Sámedikki dievasčoahkkimis. Šaddá almmotge nu
ahte juohke fágaossodat ferte ieš juohkit dieđuid ja máksit
juolludemiid formálalaš juolludusreivviid bokte mat sáddejuvvojit
daidda geaidda galget. Seammás fertejit ossodagat fuolahit ahte
njuolggadusat rievdaduvvojit Sámedikki mearrádusaid mielde. Ferte
almmotge deattuhuvvot ahte ođđa ossodagat ain galget hálddašit daid
doarjjaortnegiid 2001:s mat gulle sidjiide jagi 2000:s. .  Sámedikki
direktevrras lea bajimus hálddahuslaš ovddasvástádus Sámediggeráđi
ja stivrraid ektui, ja lea mearrideaddji váldi fágaossodagaid bealis
dáid orgánaid ektui. Iežas áššesuorggi siskkobealde oažžu juohke
ossodat ovddasvástádusa politihkkahábmemis ja koordineremis,
áššemeannudeamis ja čuovvoleamis, siskkáldas ja olgguldas
bagadallamis, ja diehtojuohkimis. .  Servodatossodat.  Servodatossodat
galgá fuolahit áššemeannudeami Sámediggeráđđái dakkár áššiin mat
gullet sin fágasuorgái. Dasa lassin lea ossodagas
ovttastahttinovddasvástádus eará ossodagaid ektui juridihkalaš
suorggi dáfus, ja dat galgá fuolahit Sámediggeráđi
čoahkkingohččumiid ja čoahkkinplánemiid. Ossodat galgá doaimmahit
váidalusmeannudeami doarjjaáššiin mat gullet eará
ossodagaide. Muđui galgá ossodat bargat ovttasbargoáššiiguin,
earret eará sámi ovttasbargguin Sámi parlamentáralaš ráđis ja
davviriikkalaš ovttasbargguin Davviriikkaid ráđis, davviriikkaid
sámekonvenšuvnnain, presideanttaid ja ministariid
oktasaščoahkkimiiguin, ja maiddái riikkaidgaskasaš ovttasbargguin
ON, ILO, WHO, Árktalaš ráđi, Barentsovttasbarggu ektui ja
doarjagiin. Eará barggut Servodatossodagas leat dearvvašvuođa- ja
sosialáššit, johtolat, bovdehusaid hálddašit ja Sámedikki
válgabargu. .  Servodatossodaga doaimma ekonomalaš rámma 2001:s lea
2.496.000,- ruvnno poasta 01 - Doaibmagolut bokte. .  Girjerádjo- ja
diehtojuohkinossodat.  Girjerádjo- ja diehtojuohkinossodat galgá
doaimmahit sámi sierrabibliotehka ja doaibmat oktasaš
diehtojuohkinossodahkan olles Sámediggái, ja galgá dasa lassin
doaibmat Sámediggeráđi politihkalaš čállingoddin dakkár áššiin
mat guoskkahit sin fágasuorggi. .  Sámi sierrabibliotehka sirdojuvvui
Sámediggái jagi 2000:s. Das lea erenoamáš doaibma danne go
gohčoduvvo Sámi sierrabibliotehkan servodagas, ja dat doaibmá
hálddašanbibliotehkan Sámediggevuogádagas. Sámedikki ulbmil lea
ovddidit SSB dan guvlui ahte doaibmagoahtá resursaguovddážin eará
girjerádjosiid ektui, ja ahte SSB lea njunnožis ovddideame sámi
girjerádjobálvalusaid muđui. SSB galgá šaddat guovddáš oassin
Sámedikki diehtojuohkinbarggus, mas lea viiddiduvvon diehtojuohkin- ja
bagadallanovddasvástádus olgguldas geavaheddjiide, ja
hálddašanbibliotehkaovddasvástádus siskkáldas geavaheddjiide. .
Garrasit vuoruhuvvon doaibma boahttevaš jagi lea háhkat dakkár
dihtorvuogádaga bibliotehkii mii ollásit ipmirda sámi
bustávaid. Sámedikki ulbmil lea ahte maiddái bibliotehkabása boahtá
dikki interneahttasiidduide. .  Diehtojuohkin Sámedikki birra ii leat
iešalddis ulbmil, muhto lea veahkkedoaibma joksat Sámedikki
ulbmiliid. Buorre diehtojuohkin- ja gulahallanstrategiija gáibida
danne eambbo go dušše ođđa teknologiija. Buot deaŧaleamos jus dán
barggus galgá lihkostuvvat, lea nagodit heivehit olles
organisašuvnna, maiddái daid ossodagaid mat leat olggobealde
Kárášjoga, dakkár bargovugiide maid Sámedikki ođđa
diehtojuohkinvuogádat, intranett ja internett, ovddida. Dát gáibida
čielga ja guhkitáiggi áŋgiruššama olles organisašuvnnas. Dás
ferte atnit vuođđun ahte buot bargit ja buot politihkkárat doibmet
diehtojuohkinmielbargin, ja dat mearkkaša juohkehaš čalmmustahttá
dan diehtojuohkin- ja bagadallanovddasvástádusa mii sus lea
vuogádagas. Buot vásáhusat duođaštit ahte buorre siskkáldas
gulahallan lea eaktu jus geavaheddjiide galgá nagodit lágidit buori
gulahallama. Lea stuora boahttevaš hástalus hukset aktiivvalaš ja
ulbmállaš gulahallanbálvalusa Sámediggái. .  Dieđuid ráhkadeapmi ja
fuolaheapmi inteneahta bokte lea deaŧalaš ja áddjás doaibma. Dieđut
galget leat ulbmállaččat ja álkit geavaheddjiide. Muhto
elektrovnnalaš diehtogaskkusteapmi lea dušše oassi dain
diehtojuohkinkanálain maid Sámediggi áigu geavahit. Dieđuide lea
stuora jearru, sihke álbmogis, eiseválddiin ja eará ovttasbargobeliin,
ja dat lea hirbmosit lassánan 2000 čavčča. Sámediggevisti dáidá
dagahan ahte sámi áššiide lea badjánan eambbo beroštupmi. .  Dat
oallu olbmot geat galledit Sámedikki, leat dagahan ahte lea dárbu
beaivválaš čájehemiide. 2001 geasi dáidá Sámediggevisti šaddat
guovddáš báikin turisttaide geat bohtet Kárášjohkii dahje vudjet
dakkobokte. Jagi 2000:s ledje birrasiid 30.000 registrerejuvvon
turistta Kárášjogas. Lea guovddáš hástalus balanseret daid
resurssaid mat geavahuvvojit vistti gallededdjiide ja daid resurssaid
mat geavahuvvojit diehtojuohkinbargui muđui. .  Dál leat Sámedikkis
unnán dieđut iežas doaimma ja muđui sámi áššiid birra. Lea
dárbbašlaš ovddidit ja ráhkadit dieđuid mat gokčet álbmoga
dárbbuid. Lea erenoamáš dárbbašlaš ráhkadit pedagogalaš fálaldaga
skuvllaide. Dát lea viiddis ja resursagáibideaddji bargu. .  Lea
dárbbašlaš ráhkadit ollislaš diehtojuohkin- ja gulahallanplána
Sámediggái, ja bargu berre loahpahuvvot jagi 2001 mielde. Galgá
maiddái ráhkaduvvot plána man ulbmil lea hásttuhit olbmuid searvat
sámi jienastuslohkui ja válggaide. .  Dakkaviđe go leat doarvái
persovnnalaš resurssat, galget ossodagat bargagoahtit ráhkadit
arkiivaplána masa buot arkiivaráhkadeami ja vurkkodeami dieđut leat
čohkkejuvvon, ja buot plánat ja čielggadeamit. Earret ieš daid
arkiváliaid ráhkadeami, galgá plána maiddái gieđahallat movt arkiivva
galgá ordnet, movt vurkkodit rievttes arkiivvas, galget leat dieđut
rádjanarkiivva ja gáiddusarkiivva birra, arkiivaráddjema birra,
kassašuvnna ja loahpahuvvon arkiivva birra. Dál lea 11 jagi áigi go
Sámediggi ásahuvvui, ja vuollásaš ráđiid ja guovllukantuvrraid
arkiivvaid loahpaheapmi galgá maid fargga álggahuvvot. .  Girjerádjo-
ja diehtojuohkinossodaga doaimma 2001 ekonomalaš rámma lea
8.545.000,- ruvnno poasta 01 Doaibmagolut bokte. .  Plána- ja
hálddahusossodat.  Plána- ja hálddahusossodat galgá fuolahit Sámedikki
hálddahuslaš oktasašdoaimmaid Diehtojuohkin- ja
gulahallanteknologiijas (IKT), bargiid- ja ekonomiijahálddašeamis,
masa gullet ee. bušeahtta- ja rehketdoallobargu, dásseárvo-, plána-
ja dieđihanbarggut. Dasa lassin galgá ossodat hálddašit
politihkalaš joavkkuid ja organisašuvnnaid doarjaga mii lea poasttas
55 definerejuvvon. Ossodat galgá maiddái doaibmat politihkalaš
čállingoddin Sámediggeráđđái dakkár áššiin mat gullet sin
fágasuorgái. .  Plána- ja hálddahusossodaga doaimma 2001 ekonomalaš
rámma lea kr 5.328.000 poasta 01 -- Doaibmagolut bokte, ja kr
5.762.000,- poasta 55 Eará doarjagat bokte, oktiibuot kr
11.090.000,-. .  Birasgáhtten ja kultursuodjalanossodat.  Earret
kulturmuittuid hálddašeami kulturmuitolága vuođul, galgá
Birasgáhtten ja kultursuodjalanossodat maiddái doaibmat politihkalaš
čállingoddin Sámediggeráđđái dakkár áššiin mat gullet sin
fágasuorgái.  Birasgáhtten ja kultursuodjalanossodaga doaimma 2001
ekonomalaš rámma lea 6.372.000,- ruvnno poasttas 01 -- Doaibmagolut,
ja 1.970.000,- ruvnno poasttas 54 Birasgáhtten ja kultursuodjaleapmi,
oktiibuot kr 8.342.000,-. .  Oahpahusossodat.  Oahpahusossodat galgá
lassin dasa mii lea čilgejuvvon 3.2.4. kapihttalis maiddái doaibmat
politihkalaš čállingoddin Sámediggeráđđái áššiin main
gieđahallojuvvojit oahpahusgažaldagat. .  Oahpahusossodaga doaimma
2001 ekonomálaš rámma lea 12.200.000,- ruvnno poasttas 01 --
Doaibmagolut, 1.800.000,- ruvnno poasttas 21 Erenoamáš doaibmagolut
ja 22.964.000 ruvnno poasttas 56 Oahpahus ja oahpponeavvut, oktiibuot
kr 36.964.000,-. .  Giellaossodat.  Giellaossodat galgá
ee. ovttastahttit Sámedikki ođđa giellastivrra ásaheami ja
doaimmaheami. Dasa lassin galgá ossodat doaibmat politihkalaš
čállingoddin Sámediggeráđđái áššiin mat gusket
giellagažaldagaide. .  Giellaossodaga doaimma 2001 ekonomalaš rámma
lea kr 4.050.000,- poasta 01 Doaibmagolut bokte ja kr 19.856.000,-
poasta 53 Giella bokte, oktiibuot kr 23.906.000,-. .  Kultur- ja
ealáhusossodat.  Kultur- ja ealáhusossodat galgá ovttastahttit
Sámedikki doarjjastivrra ásaheami ja doaimmaheami, gohččut
čoahkkimiidda ja fuolahit ahte áššit sáddejuvvojit ja
čállojuvvojit protokollii oppalaš vugiin. Ossodagas ii galgga leat
ovddasvástádus ovttaskas áššemeannudemiin veahkkedoaibmaortnegiid
dáfus mat eai leat čielgasit definerejuvvon ossodahkii juogo
bušeahttamearrádusaid dahje juolludusnotáhtaid bokte. Kultur- ja
ealáhusossodat galgá maiddái doaibmat politihkalaš čállingoddin
Sámediggeráđđái áššiin mat guoskkahit kultur- ja
ealáhusgažaldagaid. .  Kultur- ja ealáhusossodaga doaimma 2001
ekonomalaš rámma lea 5.928.000,- ruvnno poasttas 01 -- Doaibmagolut,
22.210.000,- ruvnno poastas 51 Ealáhusovdánahttin, 17.245.000,- ruvnno
poasttas 52 Kultuvra, ja 1.300.000,- ruvnno poasttas 57
Riikkaidgaskasaš ovttasbargu, oktiibuot 46.683.000,- ruvnno.
4. Loahppasánit.  Ođđa organiseren mas leat ekonomalaš rámmat
ossodagaid mielde, lea gelddolaš. Dat bidjá ee. garraset gáibádusaid
ovttaskas fágaossodahkii bušeahttajurddašeami ja ekonomalaš
raporteremiid dáfus. Maiddái ulbmilat, strategiijat ja
veahkkedoaibmageavaheami doaimmat mielddisbuktet hástalusaid
ossodagaide. .  Ođđa sámediggevistti doaimmaheamis leat olu
eahpečielggasvuođat. Danne lea dasa biddjon valljis ruhta
doaibmabušeahtas, ja oaidnit dal leaš lea go dat doarvái. .  Lea
stuora hástalus oaidnit nagoda go ođđasisorganiseren čielggadit
daid formála hálddahuslaš ovddasvástádusrájiid. Hálddahusrolla lea
guovttebealát, dat galgá namalassii fuolahit politihkalaš
čállingoddedoaimmaid ja jođihit hálddahusdoaimmaid. Go Sámediggi
maŋit áiggis galgá doaibmat eambbo oktasaččat ja ovttastuvvon
vugiid mielde, de lea dárbbašlaš čalmmustahttit makkár nanu
ovttasbargu politihkalaš ja hálddahuslaš dásiin gáibiduvvo. Danne
lea dárbbašlaš áiggis áigái doallat čoahkkimiid politihkalaš ja
hálddahuslaš jođihangottiid gaskka gos beassá lonohallat dieđuid,
muitalit áigeguovdilis áššiid birra ja guorahallat čuolmmaid ja
strategiijaid.  Mearkkašupmi 1 áirasis: Josef Vedhugnes,
Bargiidbellodaga sámediggejoavku:  čuokkis 1.2 Sámedikki ja eará
guovddáš eiseválddiid oktavuohta.  (s. 48) Bargiidbellodaga
sámediggkejoavku deattuha ahte Sámedikki cealkámušat ja mearrádusat
galget leat nu čielgasat ahte daid ii sáhte dulkot guđege guvlui nu
ahte šaddá eahpádus das máid Sámediggi duođaid oaivvilda ea.ea. sámi
iešmearridan doahpagiin (s. 48) ja dajaldagain «sámiid vuoigatvuođat
iežaset duovdagiidda, čáziide ja luondduriggodagaide» (čuoggas 1.3,
s.50) dás maid »sámi guovllut».  Bargiidbellodaga sámdiggejoavku lea
ovdal ohcalan čilgehusa dáid doahpagiidda, earenoamážiid reivves
15.02.98 rájes lea Sámedikki presideanta ávžžuhuvvon čilget maid
Sámediggeráđđi oaivvilda doahpagiiguin mat dávjá geavahuvvojit ja
maid mii sámepolitihkárat dávjá šaddat vástidit olbmuide iežamet
válgakreatsain. Dál fas oaidnit dáid seamma doahpagiid geavahuvvon
jagi 2000 jahkedieđahusas, eaige leat makkárge čilgehusat mii
oaivvilduvvo doahpagiiguin, »iešmearrideapmi» ja »sámiid
vuoigatvuođat eatnamidda, čáziide ja luondduriggodagaide.».
Sámedikki ja almmolaš digaštallama vuođul bivdá Bargiidbellodaga
sámediggejoavku čilgehusa guđe guovlluid Norggas Sámediggeráđđi
oaivvilda leat sámi guovlun, ja mat sáhttet šaddat ođđa sámi
hálddašanguovlun. Ulbmila vuođul ahte sápmelaččain lea
vuoigatvuohta mearridit iežaset guovlluin, leage danne maid
dárbbašlaš čielggadit hálddagaskkavuođa Sámedikki ja eará
almmolaš ásahusaid gaskka.  Bargiidbellodaga sámediggejoavku ovddida
čuovvovaš gaskaboddosaš čilgehusa iešmearrideapmái:
»Iešmearrideami» doahpagiin oaivvilduvvo ahte sámiin lea oktasaš
vuoigatvuohta oažžut duohta váikkuhanfámu sin ekonomalaš,
sosiálalaš ja kultuvrralaš ovdáneapmái, nu movt boahtá ovdan
ILO-konvenšuvnnas nr 169, ja vuođđolágaparagráfas sámiid riektedili
birra».  Buot guovlluin gos sámit leat, de sii ellet bálddalaga eará
olmmoščearddaguin, mii dagaha ahte sámit eanaš guovlluin eai sáhte
čuoččuhit earenoamáš rievtti mearridit buot ja buohkaid
badjel. Dan maid baicca sáhttá čuoččuhit, lea ahte eai
ovttageardánit oalát hilgojuvvo mearrideamis dáin guovlluin.
Hálddašanovddasvástádusa ja válddi sirdin.  (s. 49) Stáhta lea olu
surggiin sirdán hálddašanovddasvástádusa Sámediggái, ja
Bargiidbellodaga sámediggejoavku lea duhtavaš dainna ovdánemiin mii
maŋimus áiggiid lea dáhpáhuvvan. Go sirdá bargguid Sámediggái, de lea
ge eaktun ahte Sámedikkis leat návccat badjelasas váldit lassánan
hálddašandoaimmaid.  Bargiidbellodaga sámediggejoavku lea
ovttaoaivilis Sámediggeráđiin, ja lea veahaš balus jus muhtun
bušeahttarámmat gáržžiduvvojit dehe sementerejuvvojit go doaimmat
sirdojuvvojit Sámediggái.  (s. 49) Bargiidbellodaga sámediggejoavku
ávžžuha čavga ahte ovdánahttojuvvo bures hábmejuvvon ovttasbargu
Sámedikki ja Stuoradikki gaskka ráđđehusa stáhtabušeahttaárvalusa
ja Sámedikki jahkedieđáhusa čuovvoleami oktavuođas.  (s. 50)
Bargiidbellodaga sámediggejoavku lea duhtavaš go guovddáš eiseváldit
leat mieđihan stuorit iešmearrideami ja váikkuhusa bušeahta
oktavuođas daid rámmaid ektui maid Stuoradiggi juolluda, vaikko lea
ge beare unnán mii juolluduvvo. Joavku maid deattuha ahte dohkalaš
rámmajuolludeapmi lea hui dehálaš go lea huksemin ortnegiid sámiide.
Sámi kulturáššiid oktavuohtalávdegoddi.  (s. 50) Bargiidbellodaga
sámediggejoavku ávžžuha ahte lávdegotti fápmudus ja bargu sámi
kulturgažaldaiguin berre árvvoštallojuvvot dainna ulbmilin ahte
boahttevaš dárbbut ollášuhttojuvvojit. Vai dát galgá ollašuvvat
sáhttá leat dárbbašlaš ahte stáhta bidjá návccaid vai Sámediggái
rahpasa vejolašvuohta searvat dán bargui.  čuokkis 1.3 Boahtteáiggi
hástalusat.  Nu movt Sámediggeráđđi, de oaidná maiddái
Bargiidbellodaga sámediggejoavku stuora hástalusa »barggus ahte nannet
álgoálbmogiid vuoigatvuođaid našuvnnalaš ja riikkagaskasaš dásis
(s. 50)» ja joavku oaivvilda ahte dát bargu berre dahkkot
ovttasráđiid ja lahkalaga stáhta eiseválddiiguin. Dat mii berre
čielggaduvvot lea ahte mii oaivvilduvvo »sámiid vuoigatvuođaiguin»,
ja maid doahpagat »iežaset guovllut, čáhci ja luondduriggodagat»
mearkkašit.  Bargiidbellodaga sámediggejoavku ii sáhte doarjut
čuovvovaš čuožžuhusa jahkedieđáhusas: (siidu 50, čuokkis 1.3
1.gurgalus) »Sámi álbmogis ii leat dohkálaš riektesihkarvuohta
čuollat bealis duopmostuoluid ektui».  Joavku čujuha ahte sámiid
riektesuodjalus dábálaččat ii leat heajut go earáin, muhto lea
dárbbašlaš nannet sámi kulturipmárdusa. Dán vuođul lea ge Norgga
stáhta mearridan ásahit Sis Finnmárkku duopmárámmáha Detnui, ja joavku
oaidná dán buorrin ovdáneapmin sámiid riektesuodjalusa buorideami
dáfus.  Fylkasuohkanat.  (s. 52 maŋimuš gurgalus) Bargiidbellodaga
sámediggejoavkkus lea čielga oaidnu das movt barggut galget
juogaduvvot hálddašandásiid gaskka, iige sáhte danne dál ollásit
doarjut dan ahte fylkasuohkanat heaittihuvvojit ja dan sadjái
ásahuvvojit eará hálddašandásit dehe ođđa struktuvra.
Minerálaáššit ja minerálaláhka.  (s. 53, 1. gurgalus)
Bargiidbellodaga sámediggejoavku oaidná minerálariggodagaid dehálaš
oassin sámiid čáhce- ja eananvuoigatvuođa gažaldagas. Dan vuođul
fertejit Norgga stáhtaeiseválddit leat earenoamáš várrogasat
dohkkeheames minerálaohcama ja roggama nu guhká go
vuoigatvuođagažaldat ii leat loahpalaččat čilgejuvvon. Joavku
deattuha ahte ođđa minerálaláhka ii berre dohkkehuvvot ovdal go
sámiid vuoigatvuođadilli gieđahallojuvvo Stuoradikkis.
Boazodoallošiehtadallamat.  (s. 54) Sámedikkis lea áicinvuoigatvuohta
stáhta bealde jahkasaš boazodoallošiehtadallamiin.  Bargiidbellodaga
sámediggejoavku lea ovttaoaivilis ahte dán ortnega berre ođđasit
geahčadit, muhto iešheanalis rolla ii dáidde leat buoremus
čoavddus. Dán oktavuođas berre maid geahčadit movt stáhta
siskkáldas šiehtadallanlávdegoddi lea organiserejuvvon.
Meahccegeavaheapmi.  (s. 55, 2. gurgalus) Bargiidbellodaga
sámediggejoavku ii leat nu sihkkar maid Sámediggeráđđi oaivvilda
cealkámušain »Ráđđehus, Statsskog bokte lea rievidan dálusámiid
meahccegeavahanvuoigatvuođaid». Das mas joavku oaidná gáržžiduvvon
vuoigatvuođaid guhkkit áiggiid lea motorjohtolatláhka, ja sierra
suohkanat sáhttet geavahit lága iešguđet láhkái. Dasa lassin leat
meahccebarttaid huksennjuolggadusat sakka čavgejuvvon, mii sáhttá
leat ávkkálaš amas láhka geavahuvvot viidát bartahuksemiidda
mehciin. Mearrasámi álbmogis lea iešheanalis riektevuođđu sin
iežaset guovlluid riggodagaide.  Njuorju, gonagasreabbá ja
guolleresurssat.  (s.55) Bargiidbellodaga sámediggejoavku lea
duhtavaš go álggahuvvojit doaimmat sámi guovlluid rittuin ja
vuonain. »Eallin» oallu vuonain ii leat nu movt galggašii, ja
iešguđetlágán doaimmat fertejit farggamusat álggahuvvot vai ássan
sihkarastojuvvo. Njuorjju ja gonagasreabbá lea oallugiidda leamaš
stuora uhkádussan, muhto sáhttá maid šaddat ávkkálaš ressursan jus
heivehuvvo nu ahte báikkálaččat besset álggahit bivddu ja
buvttadeami, márkanastima ja vuovdima (árvoháhkanprográmma).  Sámi
dieđalaš viessu Guovdageidnui.  (s. 64) Bargiidbellodaga
sámediggejoavku doarju Sámediggeráđi go leat váldán oktavuođa
máŋgga departemeanttain dainna áigumušain ahte ollášuhttit sámi
dieđalaš viesu huksema Guovdageidnui.  Interneahtta.
Bargiidbellodaga sámediggejoavku oaidná dehálažžan ahte Sámedikki
doaibma maid ilbmá interneahta fierpmádahkii, vai stuoraservvodat
buorebut oahpásmuvva Sámedikki politihkalaš ja hálddahuslaš
doaimmaide ja fápmui.  Luonddubiras.  Bargiidbellodaga sámediggejoavku
imašta go luonddugáhtten soames oktavuođain sáhttá goaridit
báikkálaš servodaga vejolašvuođa doaimmahit árbevirolaš
meahcceealáhusaid. Dás čujuhuvvo plánejuvvon Rávttošvuomi
luonddumeahccái. Joavku sáhttá doarjut smávit viiddideami, muhto
plánejuvvon luonddusuodjalanmeahci berre garrasit gáržžidit
Fylkamánne árvalusa ektui. Viidáset berrejit báikki olbmot ja
boazodoallit beassat geavahit mohtorfievrruid ealáhusdoaimmaheami,
ealgabivddu ja murrema oktavuođas.   Bargiidbellodaga
sámediggejoavku ávžžuha ráđđehusa farggamusat váikkuhit ahte
čađahuvvojit šiehtadallamat das movt Hálkavári báhčinšillju
Porsáŋggus galgá geavahuvvot.  Dát geavahanšiehtadus berre
fátmmástit boazodoalu, eanandoalu ja báikki olbmuid
beroštumiid. Porsáŋggu gielda berre leat guovddáš oasálasti
šiehtadallamiin.  Evttohus 1 áirasis: Klemet Erland Hætta, NSR
sámediggejoavku:  Sis-Finnmárkku riektiveahkkekántuvra.  Sámedikki
presideanta čálii Stuoradikki justislávdegoddái reivve 13.04.2000,
Stuoradiggedieđáhusa nr. 25 .  (1999-2000) Nuvttá riekteveahki
meannudeami oktavuođas. Sámediggi deattuhii man dehálaš
Riekteveahkkekántuvra lea, earenoamážit go jurddaša dan njealji
suohkana Guovdageainnu, Kárášjoga, Deanu ja Unjárgga álbmoga
riektesihkarvuođa. Sámediggi oaivvilda ahte stáhta ferte ruhtadit
riekteveahkkedoaimma ollislaččat. Go Stuoradiggi meannudii dán
ášši, de sii bivde ahte riekteveahkkedoaimma berrešii jođihit
riekteveahkkelága rámmaid siskkobealde. Earret eará daddjui ahte
kántuvra ii galgga šat fállat nuvttá riekteveahki buohkaide.
Sámedikki mielas lea earenoamáš dehálaš sihkkarastit ahte dat
joavkut mat ovdal leat ožžon nuvttá riekteveahkkefálaldaga, ain
galget dan oažžut. Dat guoská earenoamážit sidjiide geat barget
vuođđoealáhusain, nugo boazosápmelaččat, eanadoallit ja
riddoguolásteaddjit. Sámediggi dáhttu muittuhit duogáža manne
Riekteveahkkekántuvra ásahuvvui. Leat unnán advokáhtat dáin
suohkaniin, lea dušše okta advokáhtta oasseáiggis. Dasa lassin lea
nu ahte dáid suohkaniid olbmot eai váldde oktavuođa advokáhtain nu
dávjá go eará guovlluin, dasa leat sihke gielalaš ja kultuvrralaš
sivat. Sámediggi dáhttu deattuhit Sis Finnmárkku earenoamáš dili, ja
ahte Riekteveahkkekántuvrra jođiheapmi ferte bisuhuvvot dohkálaš
dásis mii heive guovllu kultuvrralaš dillái.   Evttohus 2 áirasis:
Geir Tommy Pedersen, NSR sámediggejoavku:  Lasáhus čuoggái 1.3 --
Boahtteáiggi hástalusat, 1. oasi maŋŋái:  Sámediggi vuordá
Ráđđehusa fuolahit ahte Suodjalusa ja boazodoalu gaskka dahkkojuvvo
šiehtadus Hálkavári ja Iŋggášguolbana báhčinguovlluid dáfus. Dasto
lea deaŧalaš ahte Sámediggi ja báikkálaš eiseválddit ja ealáhusat
dađistaga ožžot dieđuid áššis. .  9. siiddus 7. oasi maŋŋái:
Dasto lea mávssolaš ahte álggahuvvojit doaimmat mat galget eastadit
givssideami, badjelgeahččanvuođa, amasbalu, veahkaváldima ja
rasistalaš guottuid oppalaččat sámi ja dáčča servodagain, ja
erenoamážit mánáidgárddiin ja skuvllain. Sámediggi bivdá Ráđđehusa
fuolahit erenoamáš doarjagiid dáidda doaimmaide. .  12. siiddus
1. oasi maŋŋái:  Sámediggi čujuha ahte Kulturdepartementa galgá
váldit ovddasvástádusa Sámi duhátjagibáikki Nuorta-sámi musea
ásaheamis, ja fuolahit ahte juolluduvvo doarjja 2002 stáhtabušeahta
bokte. .  III. Jienasteapmi.  39 áirasis ledje 36 čoahkis.
Jienasteapmi čađahuvvui dáid vuoruid mielde:  1. Eavttuhus 2
mearriduvvui ovttajienalaččat.  2. Eavttuhus 1 mearriduvvui
ovttajienalaččat.  3. Sámediggeráđi árvalus, earret ovdalis
mearriduvvon árvalusat, mearriduvvui ovttajienalaccat.  IV.
Beavdegirjelasáhus.  Dán áššis ii gáibiduvvon lasáhus
čoahkkingirjái.  V.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Ragnhild L. Nystad.   2.  Josef
Vedhugnes.  Ragnhild L. Nystad.   .  Sven-Roald Nystø.   .  Josef
Vedhugnes.  3.  Olaf Eliassen.   4.  Geir Tommy Pedersen.   5.
Nils O. Nilsen.   6.  Eva Josefson.  Egil Olli.   .  Geir Tommy
Pedersen.  7.  Klemet Erland Hætta.   8.  Per Solli.   9.
Ragnhild L. Nystad.   10.  Johan Mikkel Sara.   11.  Margrete Påve
Kristiansen.   12.  Jarle Jonassen.   13.  Willy Ørnebakk.   14.
Olav M. Dikkanen.   15.  Per Edvin Vars.   16.  Sven-Roald Nystø.
.  17.  Per A. Bæhr.   18.  Egil Olli.  Johan Mikkel Sara.   .
Egil Olli.  19.  Eva Josefsen.   20.  Geir Tommy Pedersen.   21.
Amund Eriksen.   22.  Ragnhild L. Nystad.   .  Sven-Roald Nystø
(č.ortnegii).   .  Johan Mikkel Sara (č.ortnegii).   VI.
Sámedikki mearrádus jienasteami maŋŋá lea ná:  1. Boahttevaš
politihkkahábmen.  1.1.1 Jahkedieđáhusa perspektiivvat.  Sámelága §
1-3 mielde galgá Sámedikki jahkedieđáhus sáddejuvvot
Gonagassii. Ráđđehus čállá Stuoradiggái jahkásaš
stuoradiggedieđáhusa Sámedikki doaimma birra. Seammás lea Sámedikki
dieđihanvugiin 4-jagi perspektiiva. Stuoradiggi lea sámelága
mearrádusaid vuođul maiddái mearridan ahte juohke
stuoradiggeáigodagas galgá okte čállot dieđáhus daid doaimmaid birra
mat čađahuvvojit, sihkkarastin dihte sámi giela, kultuvrra ja
servodateallima. Nu galgá ge prinsihppadieđáhus sisttisdoallat
vuđolaš ja prinsipiála ságastallamiid Ráđđehusa sámepolitihka
birra guđege stuoradiggeáigodagas. .  2.1.2 Sámedikki ja guovddáš
eiseválddiid oktavuohta.  Sámediggi lea sámi álbmotválljen orgána mii
doaibmá sámi álbmoga várás. Lea sohppojuvvon ahte Sámediggi ii leat
Ráđđehusa vuollásaš politihkalaš orgána dásis, ja danne ii sáhte
Ráđđehus stivret iige bagadallat doaimma. Sámedikki guovttebealát
doaibma sihke álbmotválljen orgánan ja hálddašanorgánan gáibida
erenoamáš heiveheami ja čuovvoleami (gč. St.dieđ.nr. 7 (2000-2001)
3.1 čuoggá s. 34). Eiseválddiid oainnu mielde lea okta Sámedikki
deaŧaleamos rollain bidjat eavttuid servodathábmemis seailluhan,
nannen ja ovddidan dihte sámi servodaga. Sámediggi miehtá dasa ahte
Sámediggái lea deaŧalaš oažžut eambbo mearridanváldi sámi
áššiin, muhto dat ii leat doarvái. Dál lea hástalus ovddidit
Sámedikki válddi, ja addit Sámediggái čielgaset definerejuvvon rolla
riikka konstitušuvnnas, nu ahte Vuođđolága § 110a ulbmil sámi
vuoigatvuođaid birra oažžu čielgaset konkrehta sisdoalu, sámi
iešmearrideami perspektiivvas. .  Sámediggi lea fuomášan ahte
Ráđđehus áigu digaštallat Sámedikki rolla almmolašrievtti ja
sámepolitihkalaš orgánan sámepolitihka boahtte
prinsihppadieđáhusas. Sámedikki oainnu mielde ii leat dát
doarvái. Dát lea guovttebealát proseassa mii čađat ferte doaibmat
Sámedikki ja guovddáš eiseválddiid gaskka. Sámediggi lea máŋgga
oktavuođas gáibidan šiehtadallanmodealla sámi áššiid
barggus. Diggi lea oaidnán ahte Ráđđehus oaivvilda dákkár modealla
mielddisbuktit áibbas ođđa čađahemiid hálddašeami dáfus, ja ahte
fertešii vihkkeduvvot vuođđo konstitušunála prinsihpaid ektui, ja
bivdá Sámedikki čielggadit lagabui mii šiehtadallamiin oaivvilduvvo
(gč. St. dieđ.nr. 7 (2000-2001) 3. kap. s. 34). Gažaldagat
šiehtadallamiid dáfus lea okta máŋgga temás boahttevaš
guovttebealát proseassas Sámedikki válddi ja rolla birra. .  Sámediggi
deattuha garrasit ovddidit lagas ja geatnegahtti ovttasbarggu
Sámedikki ja guovddáš eiseválddiid gaskka. Deaŧaleamos formálalaš
ovttasbargogaskavuođat leat čadnon Sámedikki jahkedieđáhussii
(gč. sámelága § 1-3) ja Sámedikki doaibmaevttohusaide jahkásaš
stáhtabušeahtas. .  Jahkedieđáhusa dáfus lea buorre go Ráđđehus
lea álgán buktit vástádusaid guovddáš čuolmmaide maid Sámediggi
jearrá jahkedieđáhusain (gč. ee. St. dieđ. nr. 48 (1998-99) ja
St.dieđ. nr. 7 (2000-2001)). Sávvat ahte Ráđđehus joatká dainna
doaimmain maiddái boahtteáiggis. .  Sámediggi lea ožžon eambbo
mearridanválddi ja iešheanalašvuođa bušeahttaoktavuođain dan
bokte go Sámediggi 1999:s beasai Juolludannjuolggadusaid §
4:s. Sámediggi oažžu dál juolludemiid Gieldda- ja
guovlludepartemeanttas, Girko-, oahpahus- ja dutkandepartemeanttas ja
Mánáid- ja bearašdepartemeanttas poasta 50 bokte. Dasto sáhttá
Sámediggi juogadit resurssaid sierra bušeahtas daid rámmaid mielde
mat leat biddjon Stuoradikki bušeahttamearrádusas. Sámediggi
oaivvilda ahte sámi bušeahttaáššiid rutiinnat ja prosedyrat
berrejit ovddiduvvot. Go Sámediggi dál lea nettobušetterejuvvon
doaibma, de eaktudit ahte boahttevaš juolludeamit Sámediggái bohtet
poasta 50 juolludeapmin. .  Sámediggi čujuha dasa ahte Sámedikki ja
Ráđđehusa gulahallan lea positiivalaččat ovdánan
bušeahttaáššiid dáfus. Dán berre čuovvolit maiddái eará
áššesurggiin. Mii leat fuomášan ahte Ráđđehus mihá eambbo searvá
jeavddalaš ságastallamiidda ja ovttasbargui Sámedikkiin
(gč. St.dieđ.nr. 7 (2000-2001 3. kap. s.34). Sámediggi eaktuda ahte
Gieldda- ja guovlludepartementa sámi áššiid čohkkendepartementan
galgá buorebut koordineret dán barggu. .  Sámedikki ja Stuoradikki
oktavuođat Ráđđehusa stáhtabušeahttaárvalusa čuovvoleami dáfus ja
Sámedikki jahkásaš doaibmadieđiheami dáfus eai doaimma doarvái
bures. Iešguđetge fágalávdegottiit doibmet iešguđetlágán vugiid
mielde Sámedikki ektui. Ii leat dohkálaš ahte muhtun fágalávdegottit
atnet Sámedikki dego makkárge eará lobbyorgánan. Danne lea
prinsihpalaččat dárbu čielgaset digaštallat makkár oktavuohta
Stuoradikkis lea Sámediggái, ja movt ovttasbarggu duohtavuođas
sáhtášii heivehit. Sámediggi lea buktán konkrehta árvalusaid dán
birra Stuoradikki presideantajođihangoddái.  Sámediggi fuomášahttá
ahte sámi servodat lea ain huksejuvvomin, ja lea stuora dárbu
doarjagii ja resurssaide. Sámediggi háliida čujuhit ahte lea stuora
gaska Sámedikki vuoruhemiid ja Stuoradikki rámmajuolludusaid gaskka.
Sámediggi lea maiddái dán válgaáigodagas bivdán lasi válddi dihto
servodatsurggiid dáfus. Ráđđehus ja Stuoradiggi leat measta čađat
vástidan dainna vugiin ahte sirdet dálá ortnegiid ja institušuvnnaid
hálddašanovddasvástádusa. Dása gullet Sámi sierrabibliotehka,
oahpahushálddašeami doaimmat ja sierra sámi
mánáidgárdedoarjagat. Váldi mii lea sirdojuvvon, lea:
Bušeahttafriddjavuohta maid Juolludannjuolggadusaid § 4
mielddisbuktá. .  Váldi ja doaimmat oahpahussuorggi dáfus,
gč. oahpahuslága § 6-4.   Hálddašanovddasvástádusa ja
bargodoaimmaid sirdin Sámediggái lea mávssolaš. Sámediggi oaidná ahte
Ráđđehus ain dađistaga árvvoštallá sirdit válddi ja
ovddasvástádusaid Sámediggái áššiin mat gullet sámi álbmogii
(gč. St.dieđ. nr. 7 (2000-2001) 3.1 čuoggá s. 34). Sámediggi
fuomášahttá ahte Ráđđehus mieđai sirdit Sámi musihkkafestivála,
Beaivváš Sámi Teáhtera ja Sámi Vuorká-Dávviriid stáhtadoarjagiid
hálddašanovddasvástádusa Sámediggái 1997:s. Dása gullá maiddái sámi
dáiddárstipeanda (gč. St.dieđ.nr.145 (1997-98) 12.8 čuoggát
s. 60). Stuoradikki gielddalávdegotti eanetlohku searvvai dása
(gč. Mearr. S.nr.145 (1997-98). Kulturdepartementa sirddii Sámi
musihkkafestivála stáhtadoarjaga Rikskonsertene vuollái 1999:s. Dát
mielddisbuvttii unniduvvon jahkásaš doarjaga. Maiddái
álgoálbmotfestivála Riddu Riđđu doarjja unnui. Gádjun dihte dán
guokte festivála, lea Sámediggi iežas 2001 bušeahtas ásahan
vuođđodoarjjaortnega kr 350.000,- goappáge doibmii. .  Ráđđehus ii
leat moktege geahččalan sirdit dáid namuhuvvon ásahusaid
Sámediggái. Golggotmánus 2000 čujuhit ain doarjjaortnegiidda ee. dáid
namuhuvvon ásahusaid dáfus Kulturdepartemeantta bušeahta vuođul
(gč. St.dieđ. nr. 7 (2000-2001) 4.2.2 čuoggá s. 38). Ii
dáiddárstipeanda ge leat sirdojuvvon Sámediggái. Sámi kulturáššiid
gulahallanlávdegoddi ásahuvvui 1994:s. Ulbmil lei oppalaččat
árvvoštallat doaimmaid mat guoskkahit sámi kultuvrra, ja dainnalágiin
geavahit resurssaid buoremus lági mielde. Kulturdepartemeantta mielas
bargá lávdegoddi dohkálaš barggu (gč. St.dieđ.nr.41 (1996-97) 12.2
čuoggá s. 53). Sámediggi ii sáhte dasa mieđihit. Lávdegotti bargu ii
leat ovddidan sámi kulturáššiid namuhanveara. Danne ii leat
Sámedikki mielas riekta vuoruhit ekonomalaš ja persovnnalaš
resurssaid searvan dihte gulahallanlávdegoddái. Dat berre
heaittihit. .  1.3Boahtteáiggi hástalusat.  Sámediggi áigu bargat
nannet álgoálbmogiid vuoigatvuođaid našuvnnalaš ja
riikkaidgaskasaš dásis. Sámedikki mielas ii leat buorre go maŋemus
áiggiid sámi vieruiduvvan vuoigatvuođat eatnamiidda galget
duopmostuoluin mearriduvvot, seammás go vuoigatvuođaproblematihkka ii
leat oppalaččat vuos čielggaduvvon. Dan oktavuođas čujuhit
Meahccekommišuvnna doaimmaide Tromssas ja Nordlánddas, ja
priváhtarievttalaš boazoguohtunareálaid nákkuide lullisámi
guovllus. Sámi álbmogis ii leat dohkálaš riektesihkarvuohta čuollat
bealis duopmostuoluid ektui. Dát guoská sihke juridihkalaš ja
ekonomalaš áššiide. Sámediggi vuordá Norgga stáhta bargat maid
sáhttá nu ahte sámiid riektedilli ollislaččat ja dohkálaš vuogi
mielde nannejuvvo našuvnnalaš ja riikkaidgaskasaš duopmostuoluin. .
Sámediggi vuordá Ráđđehusa fuolahit ahte Suodjalusa ja boazodoalu
gaskka dahkkojuvvo šiehtadus Hálkavári ja Iŋggášguolbana
báhčinguovlluid dáfus. Dasto lea deaŧalaš ahte Sámediggi ja
báikkálaš eiseválddit ja ealáhusat dađistaga ožžot dieđuid
áššis. .  Dan oktavuođas čujuhit maiddái ON-barggu čielggademiide
eamiálbmotjulggaštusa ja iešmearrideami áššiid dáfus. Lea
deaŧalaš ahte Sámediggi oažžu eambbo guovddáš rolla
olmmošvuoigatvuođaid doaimmain, sihke Norgga rájiid siskkobealde ja
muđui riikkaidgaskasaš dásis. .  Áššit mat gusket
eamiálbmotjulggaštussii, berrejit digaštallojuvvot dohkálaš dásis,
ja nu ahte digaštallamiid ovttárvosašvuohta
doahttaluvvo. Álgoálbmotvuoigatvuođaid álbmotrievtti prinsihpat leat
čielgasat, ja nannejit eahpitkeahttá dan ahte stáhtat fertejit
dohkkehit ja mearridit álgoálbmotvuoigatvuođaid gullevaš olbmuid
riektevuogádagaid ja riekteipmárdusaid vuođul. Sámiid vuoigatvuođat
iežaset duovdagiidda, čáziide ja luondduriggodagaide fertejit
doahttaluvvot ja dohkkehuvvot, ja vuođđojearaldagat sámi
vuoigatvuođaid ja eallineavttuid dáfus boahtteáiggis fertejit
mearriduvvot Sámedikki ja stáhta digaštallamiid ja šiehtadallamiid
bokte. Guovddáš bargu lea álggahit šiehtadallangeatnegasvuođa
sámiid ja Norgga eiseválddiid gaskka dakkár áššiin gos lea
dárbbašlaš sámiid árvvoštallamiid mielde, erenoamážit kultur-,
ealáhus- ja vuoigatvuođasurggiin. Dát geatnegasvuohta berre
sisttisdoallat eambbo go dušše gulahallama, ja das fertejit leat
guovttebealát geatnegasvuođat. Šiehtadallangeatnegasvuohta ferte
regulerejuvvot Norgga lágain. Álgoálbmogiid
iešmearridanvuoigatvuođaid áššiid dáfus gáibidit vel guovddáš
proseassaid, danne go orrot leame iešguđetlágán ipmárdusat
iešmearrideami doahpagis. Sámedikki prinsihppa lea ahte álgoálbmogat
leat ovttaárvosaččat eará álbmogiiguin. Álgoálbmogiid
iešmearridanvuoigatvuođas lea lagas oktavuohta oppalaš
olmmošvuoigatvuođaáššiide. Sámediggi vuordá Norgga stáhta
aktiivvalaččat fuolahit ahte álgoálbmogiid vuoigatvuođat ja
eallindilit sihkkarastojuvvojit, dan bokte ahte ON mearrida
eamiálbmotjulggaštusa ovdal álgoálbmogiid logijagi loahpa . .
Sámediggi áigu bargat dan ovdii ahte ONâ álgoálbmotáššiid
forum šaddá doaibmi orgánan álgoálbmotáššiid dáfus. .  Okta dain
deaŧaleamos doaimmain Sámedikki Barentsovttasbarggus lea nannet
álgoálbmotbargguid. Álgoálbmotdoaimmat eai leat Sámedikki mielas
ovdánan dohkálaš dási mielde. Sámediggi čujuha dasa ahte Ráđđehus
oaivvilda geavatlaš álgoálbmotbarggu biddjon Barentsovttasbarggu
regiovnnalaš dássái, ja ahte danne lea stáhtaidgaskasaš ja jahkásaš
olgoriikkačoahkkimiid váldobargu doarjut álgoálbmotdoaimmaid
politihkalaččat (gč. St.dieđ.nr.7 (2000-2001) 4.13.5 čuoggá
s. 47). Dát ii leat movtge ovdánan ovddit áiggiid ektui. Ráđđehus
lea ovdal cealkán ahte áigu Barentsregiovnna dálá bargguid bokte
searvat álgoálbmogiid ollislaš prográmma ovdánahttimii guovllus
(St.dieđ.nr. 41 (1996-97) 5. kap. ja boks 5.1
s. 18-19). St.dieđ.nr. 18 (1997-98) nr. 41 Lasáhusas daddjo ahte
Ráđđehusa ulbmilin lea oažžut sápmelaččaid mielde
Barentsráđđái (gč. boksa 18.1 s.22). Norgga, Ruoŧa ja Suoma
olgoriikkadepartemeanttat leat ruhtadan Barentsregiovnna álgoálbmogiid
2000-2003 doaibmaprográmma ráhkadeami. Departementa ii leat čuovvolan
dan ášši Sámediggái dahje eará álgoálbmotorgánaide Barentsregiovnnas
ahte galget go álgoálbmogat dahje sápmelaččat searvat
Barentsráđđái. .  Sámediggi čujuha dasa ahte Barentsovttasbarggu
álgoálbmotáššiid bargu lea bisánan danne go váilot
resurssat. Maŋemus 4 jagi leat čađahuvvon moadde prošeavtta, ja
dasto lea Álgoálbmogiid Doaibmaprográmma 2000-2003
ráhkaduvvon. Regiovdnaráđđi mearridii 1999:s prográmma
prošeaktaoasi. Álgoálbmotovttasbarggus lea potensiála mii ii leat
geavahuvvon. Jus galgá nagodit loktet dan, de eaktuduvvo ahte buot
dárbbašlaš resurssat sáhttet geavahuvvot doaibmaprográmma
čađaheamis, ja ahte dahkkojit muhtun organisatuvralaš
rievdadusat. .  Sámi parlamentáralaš ráđđi (SPR) lea sámi
oasseváldima vuođul 06.10.00 evttohan čuovvovaš organiserema
Barentsregiovnna orgánaid dáfus: 1: SPR nammada sámi ovddasteaddji
Regiovdnaráđđái, 2:SPR nammada sámi ovddasteddjiid jus šaddet
bargojoavkkut Barentsovttasbarggus, ja 3: Regiovnna álgoálbmogat
ožžot ovtta ovddasteaddji Barentsráđđái. Sámediggi lea dohkkehan
dán, ja oaivvilda dasa lassin ahte Barentsčállingotti
álgoálbmotmielbargi galgá fásta ovddastit álgoálbmogiid
Regiovdnalávdegottis. Dán birra ráhkaduvvo čielgaset soahpamuš
Sámedikki ja Barentsčállingotti gaskka boahttevaš 2-jagi
áigodahkii. .  Sámedikki oassálastin Arktálaš ráđis goazaduvvo das
go Sámediggi váilevaš resurssaid geažil ii sáhte nannoseamos lági
mielde searvat. Sávaldat lea ahte Sámi parlamentáralaš ráđđi
sáhtášii dán doaimma váldit badjelasás, muhto dat eaktuda ahte
ráđđái juolluduvvojit doarvái ekonomalaš návccat.
Olgoriikadepartementa dohkkehii barggu 12.09.1999, Álgoálbmogiid
veahkkedoaimmat čuovvolan plána. Sámediggi oaččui unnán
vejolašvuođa searvat dán plánabargui, earretgo oassálastit
hálddahusdásis bargosemináras. Čuovvolanprográmma válddahallá máŋgga
ášši main Norga ferte oaivila dahkat, boahttevaš
álgoálbmot-veahkkedoaimmaid áŋgiruššama dáfus. Okta dáin lea
Sámedikki vejolaš searvan. Dássážii ii leat Olgoriikkadepartementa
ii ge NORAD bovden Sámedikki searvat ságastallamiidda Sámedikki
vejolaš boahttevaš sajádaga birra álgoálbmogiid
veahkkeprográmmas. Dán šálloša Sámediggi garrasit.  Okta Sámi
parlamentáralaš ráđi deaŧaleamos doaimmain lea juste dál háhkat
čállingotti doaimmaide dohkálaš ruhtadeami. Lea ohccojuvvon
200.000,- kr Olgoriikkadepartemeanttas gokčat lassigoluid maid
čállingotti doaimmat mielddisbuktet. Olgoriikkadepartementa ii
juolludan dán veahki dainna ákkain go sis eai leat ruđat diekkár
áigumušaide. Ášši váldojuvvui ovdan oktasaščoahkkimis
ministariiguin 2.11.00 ja doppe mearriduvvui ahte ruhtadeapmi galgá
čielggaduvvot.  Ovttasbargoorgánan ii galgga Sámi parlamentáralaš
ráđđi dušše koordineret dikkiid barggu, muhto maiddái riikkaid
dási ja riikkaidgaskasaš dási doaimmaid. Dárbbašlaš lea maiddái
ahte sámi áššiid bargu dasa lassin koordinerejuvvo našuvnnalaš
eiseválddiid gaskka, ja ahte dat dahkko ovttasráđiid sámedikkiid
presideanttaiguin.  Sámeministariid ja sámedikkiid resideanttaid
ovttasbargu lea dál formaliserejuvvon, muhto ii leat vel albmaládje
boahtán johtui. Sámediggi atná dárbbašlažžan oažžut áigái
buoremus vejolaš ovttasbargovuogi eará sámedikkiiguin.  Sámediggi lea
sámegiela dáfus rievdadan iežas barggu organiserema. Dat dagaha ahte
lea dárbbašlaš rievdadit sámelágá giellanjuolggadusaid. Dat guoská §
3-12 mearrádusaide Sámi giellaráđi birra. Sámediggi ovddidii
Kulturdepartementii evttohusa dán oktavuođas. Seammás áigu Sámediggi
evttohit viiddidit sámegiela hálddašanguovllu (§ 3-1). Dasa lassin
áigu Sámediggi evttohit rievdadit Sámelága válganjuolggadusaid.
Boahttevaš hástalusaid stáhta, guovllu ja suohkana doaibmajuogu dáfus
áigu Sámediggi bargat dan guvlui ahte sámi áššit buorebut vuhtii
váldojuvvojit Norgga politihkalaš vuogádagas go dán
rádjái. Guovlulaš dássi lea dál rievdaduvvome. Sámediggi čujuha dasa
ahte: 1: Fylkkagielda lea massán guovllupolitihkalaš ekonomálaš
juogadanválddi, muhto das galgá leat guovddáš sajádat regiovnnaid
ovdánahttinprográmma (RUP) hábmemis. RUP:aid galgá almmotge
Gieldadepartementa dohkkehit. 2: Fylkkagielda galgá máŋgga
áššesuorggis ovttasbargat eará fylkkaiguin badjel
fylkarájiid. Stuorámus áššesurggiid nugo buohcciviesuid ja
spesialista- dearvvašvuođabálvalusa (nuppilinjá-bálvalusa) váldá
stáhta háldosis. 3: Dábálaš fylkaplánemis ii leat šat seamma
doaibma. Suohkanat leat huksen mearkkašahtti plánen- ja
doaibmagelbbolašvuođa, ja atnet fylkkagieldda hehttet suohkanlaš
iešovdáneami. 4: Fylkkagielda ii leat nákcen áigái oažžut duohta
bálvalusfálaldagaid sámi álbmogii stáhta prinsihppalaš
sámepolitihkalaš ođđa vuoiŋŋa ja riikkaidgaskasaš
álgoálbmotpolitihka olis.  Dán vuođul oaivvilda Sámediggi ahte
fylkkagielda berre heaittihuvvot dálá hámis. Berre árvvoštallat
ásahit ođđa regiovdnadási riikkaoasseperspektiivvas. Sámediggi
eaktuda ahte sámi áššit huksejuvvojit dán ođđa regiovdnadássái
vuođu rájes juo, vuhtii válddidettiin ahte sámit leat riikka
álgoálbmot. Dat oaivil doalahuvvo beroškeahttá das makkár boahttevaš
čoavddus šaddá stáhta, guovllu ja suohkana doaibmajuogu dáfus. .
Sámi guovlluin lea vejolaš ekonomalaš doaimmaid vuođđu sihke
ođasmuvvi ja nohkavaš resurssaid olis. Navdojuvvon minerálaresurssat
leat maiddái dagahan lassánan beroštumi. Sámedikki prinsihpalaš
oaidnu lea ahte mii eat mieđit addit ohcanlobi nu guhká go
vuoigatvuođaášši ii leat čielgan. Ii leat bealuštahtti addit
ohcanlobi nu guhká go sámi álbmot ii leat olahan doarvái válddi ja
váikkuhusa minerálaresurssaid hálddašeamis. Go sámi álbmogii lea
álbmotvuoigatvuođalaš geatnegasvuođaid olis sihkkarastojuvvon
dárbbašlaš váikkuhanváldi sámi guovlluid luondduvalljodagaid dáfus
ja go oamastanvuoigatvuohta lea dohkkehuvvon, de áigu Sámediggi viidát
árvvoštallat mainna lágiin sámi guovlluid minerálaguorahallan galgá
čađahuvvot. Dát mearkkaša ahte Sámediggi áigu mearridit galget go,
ja vejolaččat movt sámi guovlluid minerálaresurssat galget
boahtteáiggis geavahuvvot. Dás leat čielga oainnut dasa movt sámi
ássanguovlluid valljodagat berrejit hálddašuvvot. Dan dihte lea
deaŧalaš ahte Ráđđehus ii bargga dan nala ahte ođđa
minerálaláhka mearriduvvo ovdal go sámi riektedilálašvuođat leat
Stuoradikkis gieđahallon.  Suodjalan- ja huksenáššiin lea
deaŧalaš ahte árvvoštallamiin erenoamážit deattuhuvvo makkár
váikkuhusaid vejolaš suodjalan- ja huksendoaimmat dagahit sámi
servodahkii oppalohkái. Sámedikki deaŧaleamos doaimmaid gaskkas lea
hábmet politihka ja hábmet sámi servodaga ovdáneami eavttuid. Dan
dihte lea deaŧalaš ahte Sámediggi áigges áigái beassá diehtit
áššiid birra mat čielgasit gullet sámi servodahkii.  Sámediggi lea
mearridan kulturmuitoplána 1998-2001. Sámedikki politihka vuođđun
lea ahte sámi guovlluid guhkes áiggi ealáhuslaš- ja servodatlaš
ovdáneapmi ii galgga dagahit ahte luondduriggodagaid geavaheapmi lea
stuorát go luondu gierdá. Doahpagat biras, luondu ja kultuvra gullet
nannosit oktii. Sámedikki ulbmilin lea nappo siskkildit
birasperspektiivva olles Sámedikki bargui ja doibmii. Ulbmilin dáinna
lea áigái oažžut birasseastevaš guottuid sámi servodahkii,
čalmmustahttimiin ja doarjumiin doaibmavejolašvuođaid mat ovddidit
guoddevaš luonddugeavaheami. Dan dihte áigu Sámediggi
ráhkadišgoahtit birasdieđáhusa mii fátmmasta Sámedikki biras- ja
areálaoainnuid. Diggi bovde Birasgáhttendepartemeantta ovdánahtti
ovttasbargui dán dieđáhusa válmmasteami oktavuođas.
ON-konvenšuvdna siviila ja politihkalaš vuoigatvuođaid birra lea
fas šaddan áigeguovdil maŋŋel go jagis 1999 šattai norgalaš
rievtti oassin. Dát mielddisbuktá ahte konvenšuvdna ii dušše atte
Norgii álbmotvuoigatvuođalaš geatnegasvuođaid stáhtan, muhto
maiddái ahte Norgga duopmostuolut ja hálddahus dál leat geatnegasat
geavahit konvenšuvnna siskkáldas rievtti oassin go dahket konkrehta
mearrádusaid. 27. artihkkalis lea guovddáš oassi mii geatnegahttá
norgga stáhta doahttalit sámi vuoigatvuođaid. Stáhta ii galgga ieš
dahkat maidege mii rihkku dáid vuoigatvuođaid ja lea geatnegas
suodjalit vuoigatvuođaid badjelduolbmamiid vuostá. Álgoálbmogiid
ealáhusaid luondduvuđđosa sihkkarastin lea nappo hui deaŧalaš
oassi stáhta geatnegasvuođain álgoálbmogiid guovdu. Stáhta ferte
čilget movt áigu čađahit geatnegasvuođaid konvenšuvnna olis.
St.dieđáhusas Nr. 21 (1999-2000) Olmmošárvu guovddážis
(Menneskeverd i sentrum), evttohuvvui ahte ásahuvvo
álgoálbmotvuoigatvuođaid gelbbolašvuođaguovddáš
Davvi-Norgii. Sámediggi atná sierra álgoálbmotvuoigatvuođaid
gelbbolašvuođaguovddáža ásaheami hui mávssolažžan ja lea
ávžžuhan ásahit dan dálá sámi gelbbolašvuođaguovddážiidda
Guovdageainnus, namalassii Davviriikkaid Sámi Instituhttii ja Sámi
allaskuvlii. Goappaš dáin ásahusain lea dárbbašlaš gelbbolašvuohta
ja fierpmádat, sihke našuvnnalaččat ja riikkaidgaskasaččat,
sáhttit veahkehit guovddáža barggu. Ovttasbargu váikkuha dan ahte
guovddáš šaddá spesiáliserejuvvon lassin stuorát
olmmošvuoigatvuođabirrasiidda.  Ráđđehusa barggu dáfus Sámi
vuoigatvuođalávdegotti Finnmárkku čielggadeami čuovvolemiin, bivdá
Sámediggi ahte konkrehta ovttasbargu Sámedikkiin álggahuvvo
farggamusat, vai Sámediggi ja Ráđđehus sáhttet leat ovttadássásaš
ovttasbargoguimmežat.  Ii leat vuos nammaduvvon ođđa
sámevuoigatvuođalávdegoddi čielggadit vuoigatvuođaid Tromssas ja
lullelis. Sámediggi vuordá ahte ovdalaš vieruiduvvan dáhpi
čielggadanlávdegottiid nammademiin jotkojuvvo Tromssa ja lulit
guovlluid Sámi vuoigatvuođalávdegotti nammadeamis,
vrd. árbevierrojoavkku nammadeami Sámi vuoigatvuođalávdegotti barggu
oktavuođas.  Sis-Finnmárkku riektiveahkkekántuvra.  Sámedikki
presideanta čálii Stuoradikki justislávdegoddái reivve 13.04.2000,
Stuoradiggedieđáhusa nr. 25 .  (1999-2000) Nuvttá riekteveahki
meannudeami oktavuođas. Sámediggi deattuhii man dehálaš
Riekteveahkkekántuvra lea, earenoamážit go jurddaša dan njealji
suohkana Guovdageainnu, Kárášjoga, Deanu ja Unjárgga álbmoga
riektesihkarvuođa. Sámediggi oaivvilda ahte stáhta ferte ruhtadit
riekteveahkkedoaimma ollislaččat. Go Stuoradiggi meannudii dán
ášši, de sii bivde ahte riekteveahkkedoaimma berrešii jođihit
riekteveahkkelága rámmaid siskkobealde. Earret eará daddjui ahte
kántuvra ii galgga šat fállat nuvttá riekteveahki buohkaide.
Sámedikki mielas lea earenoamáš dehálaš sihkkarastit ahte dat
joavkut mat ovdal leat ožžon nuvttá riekteveahkkefálaldaga, ain
galget dan oažžut. Dat guoská earenoamážit sidjiide geat barget
vuođđoealáhusain, nugo boazosápmelaččat, eanadoallit ja
riddoguolásteaddjit. Sámediggi dáhttu muittuhit duogáža manne
Riekteveahkkekántuvra ásahuvvui. Leat unnán advokáhtat dáin
suohkaniin, lea dušše okta advokáhtta oasseáiggis. Dasa lassin lea
nu ahte dáid suohkaniid olbmot eai váldde oktavuođa advokáhtain nu
dávjá go eará guovlluin, dasa leat sihke gielalaš ja kultuvrralaš
sivat. Sámediggi dáhttu deattuhit Sis Finnmárkku earenoamáš dili, ja
ahte Riekteveahkkekántuvrra jođiheapmi ferte bisuhuvvot dohkálaš
dásis mii heive guovllu kultuvrralaš dillái.   Jahkásaš
boazodoallošiehtadusa soabadallamiid dáfus lea váldoeaktu ahte
bealálaččat barget sihkkarastit boazodoalu produktivitehta
(Boazodoallošiehtadus 2000-2001). Ášši lea almmotge oalle girjái ja
muhtun áššit mat váikkuhit produktivitehta eai leat
šiehtadallanfáddán, erenoamážit boraspirehálddašeapmi ja
guohtunresursa-áššit. Okta dain stuorámus hástalusain boazodoalus
lea sihkkarastit ealáhusa guohtun- ja areálavuođu. Sámediggi atná
dárbbašlažžan deattuhit ahte bisánkeahtes sisabahkkemat boazodoalu
guovlluide sakka áitet ealáhusa. Boazodoalu vuoigatvuođat leat
guovddážis, ja leat áibbas dan duohken ahte boazodoalu eatnamat
sihkkarastojuvvojit boahttevaš buolvvaide.  Sámedikkis leat
boazodoallošiehtadusa soabadallamiin guokte observatora stáhta bealde
beavddi. Diggi dáhttu dál dán ortnega guorahallojuvvot, dainna
ulbmilin ahte ásahit iešheanalaš observatørasaji.  Lea áibbas
dárbbašlaš ahte eiseválddit gehččet Boraspirehálddašeami ovttas
daid geatnegasvuođaiguin mat sis leat sámi álgoálbmoga kulturvuođu
suodjaleami hárrái. Dan dihte lea Sámediggái deaŧalaš searvat ja
bidjat eavttuid boraspirehálddašeami oktavuođas ja proseassaide dan
olis.  Sámediggi lea evttohan álggahit 5-jagi
duodjeovdánahttinprográmma. Ulbmilin lea buoridit duoji rámmaeavttuid
kultuvran, fidnun ja ealáhussan. Duodji lea deaŧalaš kulturguoddi ja
Sámediggi atná stuora hástalussan nannet kultuvrra návccalaš ja
gánnáhahtti ealáhusa olis. Lea deaŧalaš bisuhit duoji boahtteáiggi
ealáhussan, ja ahte dat heivehuvvo dálá dárbbuide sihke
váldoealáhussan ja lotnolasealáhussan. Lea stuora beroštupmi ásahit
duoji ealáhussan, erenoamážit lotnolasealáhussan. Dál lea suorggis
unnán dienas ja lea unnán gánnáhahtti.  Lea stuora hástalussan
oažžut sin geat váldet fágareivve, álggahit duoji
ealáhussan. Ealáhus dárbbaša dan gelbbolašvuođa maid sii leat
háhkan. Sámediggi bargá buoridit bargofálaldagaid sidjiide geat váldet
duodjefágareivve.  Bargoeallima fágaoahpahusa lága olis ja dan
oktavuođas go duodji lea dohkkehuvvon suodjalanveara fágan, leat
ásahuvvon oahpahuskantuvrrat koordineret ja buoridit
fágaoahpahusa. Dát kantuvrrat rahčet heajos doaibmaekonomiija
geažil. Sámediggi lea ovttasráđiid fágaoahpahusráđiin cealkán ahte
oahpahuskantuvrraid ruhtadeapmi ja nu nappo duodjefágaoahpahusa
ovddasvástádus, gullá Girko- ja oahpahusdepartementii. Sámediggi lea
válljen ruhtadit oasi dáid kantuvrraid goluin dassážii go kantuvrraid
doaimmaheapmi lea čielggaduvvon departemeanttain.  Dál leat
oahpahuskantuvrrain unnán fágaoahpahallit, ja dat ii vuođđut
iešbirgejeaddji doaimma. Ovttasráđiid Girko- ja
oahpahusdepartemeanttain lea dál dieđihuvvon ahte departemeantta
Oahpahusossodat lea bargame gávdnat oahpahuskantuvrraide doaibmavugiid
ja fágaoahpahalliide bálkáortnega mii heive smávva ja suodjalanveara
fágaid ortnegii.  Meahccegeavaheapmi nugo sáivačáhcebivdu ja murjen,
leat leamaš ja leat ain deaŧalaš oassin dálusámiid birgenlágis ja
ealáhussan. Njuolggadusaid ferte heivehit dan mielde. Sámediggi atná
dárbbašlažžan ásahit meahccebuktagiid ja guliid vuostáváldinortnega
stuora vilgesguollevalljodagaid lahkosii, ja maiddái buoridit
Sis-Finnmárkku vilgesguollejávrriid dikšuma.  Sámedikki ipmárdusa
mielde lea Ráđđehus Statskog bokte rievidan dálusámiin
meahccegeavahanvuoigatvuođaid. Sámediggi atná áibbas dárbbašlažžan
ahte meahccegeavahannjuolggadusat guorahallojuvvojit, erenoamážit
sáivačáhceguolásteami ja bivddu njuolggadusat.  Mihttomearrin
galggašii leat stivret mohtorjohtolaga mehciin nu ahte dat
báikegottit mat árbevirolaččat geavahit guovlluid, ožžot dasa
vejolašvuođa.  Asttoáiggebarttaid ja gođiid huksen berre
ráddjejuvvot boazodoalloguovlluin. Almmotge ii galgga dákkár huksen
hehttet dáluássiid árbevirolaš meahccegeavaheami. Maiddái ferte
gullevašvuohta guvlui árvvoštallojuvvot earaládje go dábálaš
bartahuksema oktavuođas.  Sámediggi lea dan oaivilis ahte sámi
guolásteddjiin lea boares árbevieruid ja álbmotrievtti mielde
vuoigatvuohta sámi guovlluid guollevalljodagaid rievttilaš
oassái. Dan dihte atná Sámediggi deaŧalažžan oažžut áigái
guhkesáigásaš ja ceavzilis geavahusa riddo- ja vuotnariggodagaid
geavaheami dáfus, mas báikkálaš ealáhusdoallit ožžot stuorát ja
luvvoset vejolašvuođa ávkkástallat riddo- ja vuotnariggodagaiguin.
Lassin oassálastimii Regulerenráđis, de áigu Sámediggi bargat
gávnnahit ođđa ja viidát vugiid ovddidit Guolástusdepartemeantta ja
Sámedikki politihkalaš ja hálddahuslaš ovttasbarggu. Sámi álbmoga
vuoigatvuohta searvat guolástusaide lea hui nannosit dán barggu
duohken.  Sámediggi áigu álggahit váldoprošeavtta «Bissovaš
ovdáneapmi dihto vuonain» ovttas golmma davimus fylkkagielddain,
Guolástusdepartemeanttain, Gieldda- ja guovlludepartemeanttain ja
Birasgáhttendepartemeanttain. Prošeakta lea Sámedikki riddo- ja
vuotnaguovlluid doaibmaplána ja Báikkálaš Agenda 21 geavatlaš
čuovvoleapmi.  Sámediggi áigu bargat oažžut áigái
geahččalandoaimma gonagasreabbá «báikkálaš hálddašeami» dáfus, vai
gonagasreabbá boahttevaš bivdu ja hálddašeapmi šaddá báikkálaš
bivdiide ávkin ja vai báikkálaš erohusat ja heiveheamit váldojuvvojit
vuhtii.  Sámediggi áigu bargat dan ovdii ahte Guolástusdepartementa
nammada bargojoavkku guorahallat áššebeliid mat lunddolaččat
gullet riddodorskki hálddašeapmái ja bivdui. Bargojoavkku ulbmil
berre leat áigái oažžut máddodagaid bistevaš ja bissovaš
ovdáneami, vai sámi riddo- ja vuotnaguovlluid ássan- ja
bargovejolašvuođat bisuhuvvojit.  Sámediggi áigu čuovvolit iežas
barggu NOU 1999:9 Til laks åt alle kan ingen gjæra gieđahallamis, vai
historjjálaš sámi luossabivdovuoigatvuođat vuhtii váldojuvvojit ja
vai stuora luossačázádagat, mat leat deaŧalaččat sámi giela,
kultuvrra ja servodateallima gáhttemis, várjaluvvojit várálaš
dávddaid ja parasihtaid njoammumis.  Sámediggi áigu ain oččodit
áigái sierra čielggadeami luosa mearkkašumi birra sámi kultuvrra,
ealáhusa ja servodateallima guovdu. Deanu čázádaga luossabivdo- ja
luossabiebman-rádjekommišuvnna bargu ferte maiddái čadnot dása.
Porsáŋggu-, Deanu- ja Várjjatvuonas dagaha njuorju stuora
guollevahágiid. Almmotge deattuha Sámediggi ahte njuorju ii leat
dušše báikkálaš guollebivdiide giksin, muhto maiddái riggodahkan
bierggu ja náhki dáfus.  Seammaládje go eará vuođđoealáhusat, de
sáhttá maiddái sámi guovlluid eanandoallu - vaikko buohtalassan eará
ealáhusaiguin ja fidnuiguin, leat deaŧalaš veahkkin ja vuođđun
doalahit ássama ja barggolašvuođa sámi guovlluin.  Eaktun
lihkostuvvat doalahit barggolašvuođa eanandoalus lea ahte
ovttasbargu eanandoalloeiseválddiiguin jotkojuvvo. Našuvnnalaš
eanandoallopolitihka hábmemis ferte Sámediggi leat guovddáš
eavttuidbiddji. Eanandoaluid heaittiheapmi goarida
eanandoallobirrasa. Sámedikki stuorámus hástalus lea bissehit ja
jorgalahttit dán mannolaga. Dát ferte dahkkot sihkkarastin dihte
barggolašvuođa ja ássama sámi guovlluin. Mielkeeriid
vuovdinvejolašvuohta sáhttá goaridit máŋgga gili
ealáhusvuođu. Fertejit ásahuvvot stáhtalaš ruhtadanortnegat
veahkehit dállodolliid oastit eriid. Go dál oaidnit ahte
infrastruktuvra fuotnána ja njuovahagat heaittihuvvojit, de ii leat
dušše ruhtadanortnegiid ásaheapmi deaŧalaš, muhto maiddái ođđa
gálvo- ja márkanoččodeapmi. Fertet hutkagoahtit ođđa buktagiid ja
gálvvuid, fuobmát makkár sávaldagat ja dárbbut oastiin leat, ja fertet
ohcagoahtit ođđa márkaniid, omd. Ruoššas.  Sámediggi áigu bargat
dan ovdii ahte čađahuvvo sierra árvoháhkanprográmma sámi guovlluid
várás, man ulbmilin lea vuhtii váldit ja čalmmustahttit eanandoalu,
guolásteami, boazodoalu ja duoji oktasašvuođaid, vai prográmmas
olahit oppalaš sámi servodatlaš perspektiivva. .
Árvoháhkanprográmma sáhttá bajidit eanandoalu árvoháhkama sihke
buvttadeami dásis ja náláštuhttima dásis nugo meieriijain ja
njuovahagain. Náláštuhttin, vásedingálvvuid buvttadeami ja ođđa
gálvvuid hutkan sáhttet ovdánahttit olles eanandoalloealáhusa. Lea
stuora hástalussan oččodit ruovttoluotta lobi ruovttus njuovvat
sávzzaid. Hástalussan lea maiddái unnidit eanandoalu
boraspirevahágiid. Berre maiddái oččodit áigái ovttasbarggu
boazodoaluin mehciid oktasaš geavaheami dáfus.  Eanandoalu ceavzilis
ja birasseastevaš ovdáneami oččodeamis ferte maiddái Sámediggi leat
mielde nanneme ekologalaš biebmobuvttadeami. Dat lea ge maiddái
ealáhusa našuvnnalaš čađahemiid mielde.  Sámediggi dáhttu
ovdánahttit mátkkoštanealáhusa mii lea huksejuvvon iežamet kultuvrra
nala, seammás go fertet váruhit ahte dat ii boađáše vuostálaga eará
sámi ealáhusaiguin. Sámediggi atná deaŧalažžan ahte sámit ieža
hutket ja leat aktiivvalaš ovttasbargoguoibmin ja eavttuid biddjin go
sámi ássan- ja geavahanguovlluin hábmejuvvojit ja čađahuvvojit
mátkkoštandoaimmat.  Okta Sámedikki stuora hástalusain lea ain bargat
buoridit skuvla- ja mánáidgárdefálaldagaid sámi mánáide ja
nuoraide. Prošeaktaáigodagas (Sámedikki mánáid- ja nuoraidprošeakta
1998-2000) bohte dieđut dan birra ahte dáid ásahusaid fálaldagat eai
leat doarvái buorit. Mánáidgárdi ja skuvla oktan
asttoáiggefálaldagain, lea dán áigge váldobáikin gos sámegiella ja
kultuvra oahpahuvvo ođđa buolvvaide. Dušše dihto guovlluin ožžot
sámi vuođđoskuvlaoahppit oahpahusa sámi oahppoplána, O97S
mielde. Ulbmilin lea ahte nu oallugat go vejolaš oččoše oahpu dán
mielde. Lea dárbbašlaš nannet sámegieloahpahusa buot dásiin,
namalassii vuosttaš-, nubbin- ja amasgiellan. Sámegiella ja sámi
árvvut sámi mánáide leat hui guovddážis dan barggus mii dássážii lea
dahkkon, maiddái dan dáfus ahte giella lea identitehta-ásaheaddji
bealli. Okta Sámedikki mihttomeriin lea nannet sámi mánáid ja nuoraid
identitehta ja gullevašvuođa sámi servodahkii. Vai dat
lihkostuvašii, de ferte giellaovdánahttin ja giellaealáskahttin
vuoruhuvvot hui ovddos.  Okta eaktun sámi kultuvrra ovddideamis lea
ahte sámi mánát ja nuorat besset muosáhit bistevaš sámi
kulturovdanbuktimiid. Dát gáibida viiddis ja girjás doaibmabijuid
máŋgga suorggis -- doaibmabijuid mat guoskkahit olu
bealálaččaid. Dát ferte dáhpáhuvvat máŋgga guoskevaš bealálačča
geatnegahtti ja čielggaduvvon ovttasbarggu olis. Mánáid ja nuoraid
oainnut fertejit vuhtii váldojuvvot dainna lágiin ahte sii ieža
besset aktiivvalaččat searvat mearridit ja čađahit
doaimmaid. Nuoraidkonferánsa šaddá hui guovddážii dien barggus
(Gč. kap. 2.6).  Dasto lea mávssolaš ahte álggahuvvojit doaimmat mat
galget eastadit givssideami, badjelgeahččanvuođa, amasbalu,
veahkaváldima ja rasistalaš guottuid oppalaččat sámi ja dáčča
servodagain, ja erenoamážit mánáidgárddiin ja skuvllain. Sámediggi
bivdá Ráđđehusa fuolahit erenoamáš doarjagiid dáidda doaimmaide. .
Boahttevaš hástalusat oahpahusa dáfus leat ahte Sámediggi galgá leat
ovdamannin sámi sisdoalu hábmemis Norgga oahpahusvuogádaga buot dásiin
ja bargat dan ovdii ahte Sámediggái juolluduvvojit ee. dárbbašlaš
DjO-ruđat sámi oahpahusa ja Diehtojuohkin- ja gulahallanteknologiija
(IKT) oktavuođas. Lea maiddái dárbbašlaš duođaštit movt
sámegieloahpahus doaibmá olggobealde sámegiela hálddašanguovllu, ja
dasto bargat dan ovdii ahte oahppit olggobealde sámegiela
hálddašanguovllu ožžot dohkálaš sámegieloahpahusa. Lea maiddái
deaŧalaš sihkkarastit ahte oktagaslaš (individuála) vuoigatvuohta
oažžut sámegieloahpahusa ollašuhttojuvvo, sihke vuođđoskuvla- ja
joatkkaskuvladásis. Dán dáfus livččii riekta ahte Sámediggái addo
ovddasvástádus hálddašit oahpahusdiimmuid sámegieloahpahussii ja
oahpahussii sámegillii. Sámediggi áigu bargat nannet sámi sisdoalu
sámi mánáidgárddiin ja mánáidgárddiin gos leat sámi mánát, ja bargat
dan ovdii ahte sámi oahpponeavvut ráhkaduvvojit mearriduvvon plánaid
mielde.  Sámi erenoamášpedagogalaš suorggis áigut bargat alidit
gelbbolašvuođa dási vai fálaldat vástidišgoahtá geavaheddjiid
dárbbuide. Sámedikki mielas galgá sámi joatkkaoahpahus buoriduvvot
sakka. Dán ferte geahččat ovttas Ođastusa 94 sámi joatkkaoahpahusa
evalueremiin. Dán barggu fertejit guovddáš eiseválddit
čuovvolit. Sámi joatkkaskuvllat sirdojuvvot Sámedikki
ovddasvástádussan. Ferte álggahuvvot proseassa Sámedikki ja GOD
gaskka. Sámediggi lea addán cealkámuša NOU 3:2000 Samisk
lærerutdaning -- mellom ulike kunnskapstradisjoner (Sámi
oahpaheaddjeoahpahus -- iešguđetlágán máhtolašvuođaid
gaskkas). Sámediggi lei čoahkkáigeassi gulaskuddanásahus, ja beasai
nu diehtit maid iešguđet gulaskuddanásahusat deattuhedje lávdegotti
barggu árvvoštallamiin. Sámediggi oaivvilda ahte Sámi
oahpaheaddjeoahpahus galgá ovdánahttot sámi oahpaheaddjeoahpahussan
olles Sápmái, ja čadnojuvvot ja organiserejuvvot Sámi
parlamentáralaš ráđi vuollái ja ahte iešguđet riikkaid
ráđđehusat servet bargui. Dassážii go Sámi parlamentáralaš ráđđi
lea ollásit ásahuvvon, ferte ovddasvástádus ja váldi čielggaduvvot
ráđđehusa ja Norgga beale Sámedikki konkrehta ovttasbarggu
olis. Sámediggi doarju eanaš daid rávvagiid maid lávdegoddi evttohii
sihke iešguđet sámi oahpahusásahusaid oahpahusfierpmádaga álggaheami
dáfus, sámi ovdaskuvlaoahpaheaddjeoahpahusa dáfus, sámi
oahpaheaddjeoahpahusa dáfus, sámi fidnofágaoahpahusa dáfus ja sámi
geavatlaš-pedagogalaš oahpahusa dáfus. Sámediggi deattuha maid ahte
galggaše ásahuvvot lassi- ja viidásetoahpu fálaldagat mat vuhtii
váldet sámi skuvlla dárbbuid. Sámediggi ballá dálá sámi
oahpaheaddjeoahpahusa rekrutteremiin ja evttoha doaimmaid mat sáhtáše
buoridit rekrutterendilálašvuođa. Sámediggi doarju lávdegotti
ávžžuhusaid das ahte sámi oahpaheaddjeoahpahus berre leat dutkamii
vuođustuvvon oahpaheaddjeoahpahus vai sáhttá duohtan dahkat daid
ulbmiliid mat leat oahpahussii biddjon. Dan oktavuođas evttoha
Sámediggi ahte álggahuvvo 10-jagi rekrutterenprográmma ja 10-jagi
dutkan- ja sámegiela ealáskahttinprográmma. Dát ferte dáhpáhuvvat buot
oahpahusásahusaid dáfus mat leat ožžon dahje ožžot čielgasit
definerejuvvon doaimmaid sámi oahpaheaddjeoahpahusa ektui. Sámediggi
vuordá ahte ráđđehus čuovvola dán čielggadusa ovddidettiin sierra
stuoradiggedieđáhusa sámi oahpaheaddjeoahpahusa birra. Sámediggi lea
addán gulaskuddancealkámuša NOU 2000:14 «Frihet med ansvar»
(Friddjavuohta ja ovddasvástádus) -- Alit oahpahusa ja dutkama
birra. Sámediggi lea ráddjen iežas cealkámuša guoskkahit dušše
19. kapihttala «Alit oahpahus ja dutkan sámi servodagas» ja
12. kapihttala «Ásahusaid jođiheapmi ja stivren». Sámediggi áigu
bargat dan ovdii ahte buot sámi dutkan ja oahpahus ferte dahkkot sámi
servodaga dárbbuid mielde. Dat mearkkaša ahte dutkan ja alit oahpahus
ferte vuolgit iešguđet sámi servodagaid dárbbuin ja vuhtii váldit
daid ja leahkit relevánta maiddái sámi ealáhusovdáneapmái. Sámiid
rekrutterema dáfus dutkamii ja alit oahpahussii ferte ásahuvvot
10-jagi prográmma hukset ja ovdánahttit sámi dutkama. Davviriikkaid
Sámi Instituhta ja Sámi allaskuvlla birrasat dahket vejolažžan
hukset sámi universitehta gos sámegiella geavahuvvo sihke
njálmmálaččat ja čálalaččat, mii fas lea mielde nanneme sámegiela
ovdáneami earret eará oahpaheami ja dutkama bokte. Sámediggi deattuha
ahte ferte ásahuvvot sámi dutkanráđđi mas lea oppasámi perspektiiva
ja mas galgá leat váldo ovddasvástádus hábmet davviguovlluid sámi
oahpahus- ja dutkanpolitihka. Dát ráđđeaddi orgána ferte ovdánahttot
Sámi parlamentáralaš ráđi ollái. Lea maiddái deaŧalaš ovdánahttit
orgána mii fuolaha ehtalaš beliid sámi dutkamis.  Sámediggi áigu
bargat dan ovdii ahte guovddáš dásis biddjojuvvojit čielga mearit
dasa movt olahit sámiide ovttadássásaš dearvvašvuođa- ja
sosiálbálvalusa ulbmila. Nuppástuhttinproseassat leat áddját, muhto
Sámediggi oaivvilda almmotge ahte ovddasvástádus sámi perspektiivva
integrerema dáfus dearvvašvuođa- ja sosialbálvalussii gullá
fylkkagieldda ja gielddaid ásahusaide sámi ássanguovlluin. Sámdiggi
oaivvilda maiddái ahte deaŧalaš oassi integreremis lea
čalmmustahttit sámi dimenšuvnna dokumeanttain mat guoskkahit
dearvvašvuođa ja sosiála doaimmaid Norggas. Dál «ávžžuhuvvo»
dearvvašvuođa- ja sosiálbálvalus sierra dokumeanttaid bokte vuhtii
váldit sámi álbmoga erenoamáš dárbbuid, omd. NOU 1995:6 bokte. Dát
váikkuha dasa ahte dušše erenoamáš berošteaddji
fágaolbmot/ásahusat barget integreret sámi perspektiivva
dearvvašvuođa- ja sosialabálvalussii.  Lassin dása oaivvilda
Sámediggi ahte lea deaŧalaš juohkit prošeaktaruđaid mat dál
hálddašuvvojit Sosial- ja dearvvašvuođadepartemeantta
prošeaktaortnega olis, maiddái maŋŋel go prošeakta loahpahuvvo
2001 loahpas. Dat buoridivččii fálaldagaid sámiide. Sámiide
heivehuvvon bálvalusa ovdánahttin lea viiddis bargu, sihke sámegiela
geavaheami ja sámi kulturipmárdusa dáfus, ja maiddái ásahusaid
fysálaš heiveheami ja bálvalusa sisdoalu rievdadeami
dáfus. Prošeaktaruđaid juolludemiin ii leat vejolaš nu sakka
rievdadit dearvvašvuođa- ja sosialbálvalusfálaldaga sámi ulbmiliid
mielde, ja NOU 1995:6 dokumeanttas leat áššit mat eai oba leat ge
guoskkahuvvon, ovdamearkka dihte boazodoalu bargobiras. Dan dihte áigu
Sámediggi oččodit prošeaktajuolludemiid jotkojuvvot ja juolludeami
lassánit.  Sámi álbmogii heivehuvvon dearvvašvuođa- ja sosialfágaid
dáfus lea hui dárbbašlaš dutkamiid oažžut áigái. Sámediggi áigu
dan dihte bargat dan ovdii ahte Sosiala- ja
dearvvašvuođadepartementa juolluda ruđaid dutkanprográmmii, nugo
daddjo čielggadeamis sámi dearvvašvuođadutkanossodaga birra, mii
dál lea ásahuvvome Kárášjohkii. Dutkanprográmma sisdoallu ferte
dárkileappot čielggaduvvot sámi dearvvašvuođadutkama, sámi
dearvvašvuođaásahusaid, Sámedikki ja Sosiala- ja
dearvvašvuođadepartemeantta gaskka.  Sámiide heivehuvvon
dearvvašvuođa- ja sosialafálaldaga oktavuođas lea dárbbašlaš
oččodit gelbbolašvuođa eará álgoálbmogiin mat ellet
minoritehtadilis ovttas eará álbmogiiguin. Riikkaidgaskasaš
dearvvašvuođa álgoálbmogiid gaskkas ferte vuoruhuvvot, earret eará
máilmmi dearvvašvuođaorganisašuvnna (WHO) ektui. Dáinna lágiin
sáhttá Sámediggi oahppat eará guovlluid vásihusain movt heivehit
dearvvašvuođa- ja sosialfálaldagaid álgoálbmogiidda ja vejolaččat
ieš maiddái juogadit sámi guovlluid vásihusaid
earáiguin. Riikkaidgaskasaš ovttasbargu loktejuvvo Sámi
parlamentáralaš ráđi háldui.  Sámi kultuvrra dáfus leat Sámedikkis
stuora hástalusat. Diggi áigu dan dihte evttohit doaimmaid mat
nannejit sámi dáidaga ja kultureallima. Boahttevaš sámi
kulturpolitihka hábmemis mánáid ja nuoraid várás, lea hui deaŧalaš
maiddái árvvoštallat stuora nuppástumiid mat leat dáhpáhuvvan ođđa
áiggis ja maŋemus jagiid. Sámi mánáid ja nuoraid bajásšaddandiliid
buorideami dáfus fertejit gaskaoamit vástidit dan girjáivuhtii mii lea
bajásšaddaneavttuid ja giela dáfus. Lea deaŧalaš áigái oažžut
iešguđetlágán doaimmaid iešguđet sámi guovlluide, ja maiddái
surggiin mat dán rádjái eai leat leamaš nu guovddážis. Dan rájes go
Sámi kulturráđđi ásahuvvui, leat dihtomielalaš kulturovddideami
vejolašvuođat buorránan. .  Sámi servodagas lea bargu almmotge
easkka álggahuvvon guovddáš kultursurggiin, ja eanetlogu kultuvrra
ektui leat sámi servodagas vuos oalle gáržžes vejolašvuođat
aktiivvalaččat ovddidit iežas kultuvrra. Sámi kultuvrra ovddideami
ja nannema viidáset proseassas lea Sámediggi dan duohken ahte
guovddáš eiseválddit, erenoamážit Kulturdepartemeanttas čájehit
beroštumi, ovttasbargodáhtu ja čuovvolit áigumušaid.  Deaŧalaš
kulturdoaibmabidju lea Sámedikki mielas sihkkarastit ja ásahit sámi
kulturguovddážiid. Sámi kulturguovddážiin lea guovddáš sajádat sámi
kultuvrra ovddideamis. Dat guoská earret eará oktavuođain gos
sámegiella ja kultuvra lea rašši. Stuora oassi sámi álbmogis ássá
bieđgguid ja dábálaččat guovlluin gos lea heajos infrastruktuvra.
Bušeahttamearit maid sámi kulturásahusat ožžot eai leat doarvái
stuorrát. Dađistaga stuorát dárbbut ovdanbohtet, ja ásahusaid lohku
mat dárbbašivčče doaibmaruhtadeami, lassána dađistaga. Dat lea
iešalddis buorre. Sámediggái šaddá hástalussan oažžut
doaibmadoarjaga kulturviesuide/kulturásahusaide dárbbašlaš dássái.
Sámediggi čujuha ahte Kulturdepartementa galgá váldit ovddasvástádusa
Sámi duhátjagibáikki Nuorta-sámi musea ásaheamis, ja fuolahit ahte
juolluduvvo doarjja 2002 stáhtabušeahta bokte. .  Sámediggi čujuha
dasa ahte Sámi báikenamaid nammanevvohat dál gullá Norgga giellaráđi
vuollái. Sámedikkis lea eambbo gelbbolašvuohta sámegielas ja sámi
báikenamain go giellaráđis. Dasa lassin leat dikkis buoret
organisatuvralaš ja eará fágalaš eavttut nannet sámi
báikenammabarggu. Danne evttohuvvo sirdit Nammanevvohaga Sámedikki
vuollái. .  Sámediggi lea 2000:s bargan aktiivvalaččat nannet sámi
museaid, ja lea dan oktavuođas ráhkadan sierra sámi
museačielggadeami mas leat boahttevaš organiseren- ja
stivrenstruktuvrrat. Dat erenoamáš hástalus mii sámi museain lea, lea
ahte dat galget leat kultuvrralaš ipmárdusa ja identitehta
guovddážin, ja dialogaoasseváldit sihke siskkáldas ja olgguldas
oktavuođain. Danne šaddá kulturkritihkalaš áššiid perspektiivvas
maid eambbo mearkkašupmi, earret daid duohta ja praktihkalaš
váikkuhusaid geažil mat juo čuvvot giela. Hástalus lea álggahit
kritihkalaš jurddašeami kultuvrra, historjjá ja identitehta dáfus
guovtti oktavuođas, sihke minoritehta- ja majoritehtaservodagas, ja
seammás váikkuhit positiivvalaččat sámi iešipmárdussii. Sámi
servodaga dáfus sáhttá dán buoremusat olahit sámi museapolitihka
ovddidemiin, mas sámi servodat ieš váldá ovddasvástádusa kulturárbbi
gáhttemis ja geavaheamis. .  Sámediggi lea vuoruhan sámi museaid 2001
bušeahtas. Mii vuordit ahte Kulturdepartementa aktiivvalaččat
čuovvola Sámedikki áigumušaid hálddašit museaid ja ovddidit
Nuortasámi musea sámi našuvnnalaš duhátjagibáikin. Sámedikkis lea
našuvnnalaš ovddasvástádus hábmet sámi dáiddapolitihka mii seailluha
ja nanne sámi dáidaga ovddideami. Sámediggi vuordá ahte
Kulturdepartementa heiveha resurssaid nu ahte sámi dáiddamusea ja sámi
dáiddaoahpahus alit dásis, mii lea plánejuvvome, sáhttá duohtan
dahkkot. .  Bajimus našuvnnalaš kulturpolitihkalaš ulbmilat
fertejit čielgasit defineret sámi medijaid rolla ja mearkkašumi sámi
álbmoga dárbbuid ja gáibádusaid ektui mii guoská kulturcealkámušaide,
sátnefriddjavuhtii, diehtojuohkimii ja demokráhtalaš
oassálastimii. Dihtomielalaš sámi kulturpolitihkalaš vuoruhemiid
bokte sáhttá hehttet dan gielalaš ja kultuvrralaš goarideami maid
mediapolitihkalaš ovdáneapmi čuovuha. .  Sámediggi áigu ráhkadit
ollislaš sámi mediapolitihka mii oppalaččat fuolaha sámi álbmoga,
ja erenoamážit mánáid ja nuoraid dárbbuid, beaivválaš TV- ja
preassafálaldagaid, ja jeavddalaš almmuhemiid. Muđui čujuhit
Sámedikki cealkámušaide NOU 2000:15 Duhátjagimolsuma
preassapolitihkka (ášši 46/00), sámi TV-sáddagiid birra (ášši
51/00) ja áššis R/147/00. Sámediggi eaktuda ahte Ráđđehus juolluda
daid dárbbašlaš resurssaid maid dákkár doaimmat mielddisbuktet. .
2. Sámedikki politihkalaš bargu jagi 2000:s.  Dán kapihttalis
muitalit guovddáš áššiid birra maiguin Sámediggi lea bargan jagi
2000:s. Mearrádusat maidda čujuhuvvo, leat mearriduvvon Sámedikki
dievasčoahkkima eanetloguin. Unnitloguevttohusat bohtet ovdan
Sámedikki čoahkkingirjjiin. Áššit mat leat gieđahallon Sámedikki
dievasčoahkkimiin, namuhuvvojit sierra áššenummariin. .
1. Vuoigatvuođat.  Sámediggi oaivvilda ain ahte minerálaláhka ii
galgga mearriduvvot ovdal go hálddašanortnegat mat buorebut nannejit
sámi vuoigatvuođaid, leat mearriduvvon. Danne ferte ođđa
minerálalága evttohus maŋiduvvot dassážii go Sámi
vuoigatvuođalávdegotti bargu lea gieđahallojuvvon
Stuoradikkis. Oassi ođđa minerálalága evttohusas oainnat guoskkaha
dan debáhta eatnamiid ja čáziid vuoigatvuođaid birra maid Sámi
vuoigatvuođalávdegoddi lea meannudan. Jus galgá čorgadit ja oktasaš
vuogi mielde meannudit áššiid mat guoskkahit sámi guovlluid
riektediliid, de lea deaŧalaš ahte maiddái sámi
vuoigatvuođalávdegotti mearrádusat deattuhuvvojit minerálalága
evttohusaid ektui. .  Sámi vuoigatvuođalávdegotti Finnmárkku
čilgehusa čuovvoleapmi NOU 1997:4 mainna Ráđđehus lea bargame,
šaddá standardin sápmelaččaid viidáset vuoigatvuođabargui. Norga
áigu leat njunnožis riikkaidgaskasaš olmmošvuoigatvuođaid
dáfus. Sámediggi vuordá ahte stáhta čuovvu sámi vuoigatvuođaid
barggus daid standardiid mat biddjojit riikkaidgaskasaš oktavuođain,
ja atná daid vuođđun dan siskkaldas proseassas mii lea
jođus. Sámediggi háliida ovttasbargat Ráđđehusain viidáset barggus,
ja ahte ovttasbargu sáhtášii formáliserejuvvot. Guovlluin olggobealde
Finnmárkku leat stuora ja viiddis doaimmat vuordime. Ii leat vuos
nammaduvvon lávdegoddi daidda guovlluide mat leat lulábealde
Finnmárkku, muhto mandáhta ja lávdegotti jođiheaddji gal leat juo
válljejuvvon. Ráđđehus lea geažuhan ahte Sámediggi beassá evttohit
3 dan 14 ovddasteaddjis mat ođđa Sámi vuoigatvuođalávdegoddái
galget nammaduvvot. Dáinna ii leat Sámediggi veahášge
duhtávaš. Sámedikki bealis lea deattuhuvvon ahte Sámediggi galgá
beassat evttohit beali lávdegotti miellahtuin. .  St. dieđ. nr. 21
(1999-2000) Olmmošárvu guovddážis - olmmošvuoigatvuođaid
doaibmaplánas boahtá ovdan ahte ráđđehus áigu bargagoahtit nannet
olmmošvuoigatvuođaid maiddái riikkarájiid siskkobealde. Sámediggi
gieđahalai dieđáhusa 28.02.-03.03.00 dievasčoahkkimis. Dieđáhusa
mearkkašumiin čujuha Sámediggi earret eará ahte sámiid
iešmearridanvuoigatvuođa vuođđu lea riikkaidgaskasaš
vuoigatvuođain, ja ahte ii sáhte ráhkaduvvot sierra definišuvdna
álgoálbmogiid iešmearrideami dáfus. Iešmearrideapmi lea
sámepolitihkalaš doaimmaid deaŧaleamos vuođđu. Dása gullet maiddái
eatnamiid ja čáziid vuoigatvuođat ja hálddašeapmi, danne go dat
leat sámi servodatovdáneami vuođđun. Muđui celkkii Sámediggi ahte
lea illudahtti go galgá huksejuvvot álgoálbmotvuoigatvuođaid
gelbbolašvuođaguovddáš, ja dán guovddáža ávžžuhii ásahit
Guovdageidnui. Sámedikkis lea prinsihppa ahte sápmelaččain lea
alddiineaset buoremus gelbbolašvuohta álgoálbmotáššiid dáfus, sihke
našuvnnalaččat ja riikkaidgaskasaččat. Sámediggi bivddii maiddái
ahte suorggit nu go dearvvašvuohta, mánát, nissonolbmot,
diehtojuohkin ja riektesihkarvuohta galget vuoruhuvvot. Mearrádusas
čujuhii Sámediggi maiddái dasa makkár várra beare alla boraspirelogus
lea sámi boazodollui, dasgo boraspiriid vuoruheapmi dagaha olbmuid
eallinlágiid ja olmmošvuoigatvuođakonvenšuvnnaid ovdii, mat galget
sihkkarastit sámi kultuvrra ja ealáhusaid. Sámediggi bivddii maiddái
ahte ILO-konvenšuvdna nr. 169 váldojuvvo atnui Norgga lágain, ja
čujuhii dasa ahte dát lea okta dain buot deaŧaleamos
olmmošvuoigatvuođainstrumeanttain álgoálbmotáššiid dáfus. .
Riikkaidgaskasaš olmmošvuoigatvuođadoaimmaid dáfus čujuhii
Sámediggi dasa makkár dárbu lea nannet doaimmaid sihke ON, Arktálaš
ráđi, Barentsovttasbarggu ja davviriikkalaš sámekonvenšuvnna
ektui. Sámediggi čujuhii maiddái dan ilgadis dillái mii Tibetas lea,
ja ávžžuhii Norgga eiseválddiid, geat lea ON
olmmošvuoigatvuođalávdegottis lahttun, váldit ášši ovdan.
2. Sámegiella.  Sámi giellaráđđi fuolaha Sámedikki
giellabargguid. Sámelága giellanjuolggadusaid mielde galgá
giellaráđđi ee. bargat ovddidit sámi
terminologiija. Terminologiijabarggus lea giellaráđđi nammadan
golbma fágatearbmajoavkku mat galget gieđahallat ja dohkkehit daid
iešguđetge giellajoavkkuid tearpmaid. Fágatearbmajoavkkut
dárkkistit, gieđahallet ođđa sániid ja tearpmaid ja buktet dasto
mearrádusevttohusa giellaráđđái. Giellaráđđi meannuda evttohusa ja
váldá formálalaš mearrádusaid. Sámi terminologiija ovddideapmi lea
hui deaŧalaš doaibma sámegiela seailluheamis ja giellageavaheami
nannemis. Jus sámegiella galgá sáhttit geavahuvvot fágalaš
oktavuođain, de lea eaktu ahte sámegielas gávdno fágaterminologiija
ja fágadoahpagat buot dárbbuide. .  Sámelága giellanjuolggadusaid §
2.2 e daddjo ahte Sámi giellaráđđi galgá fievrridit dohkálaš
jorgaleddjiid ja dulkkaid registara. Sámi giellaráđis lea
dohkkehanortnet man vuođul sáhttá registreret dohkkehuvvon
dulkkaid. Dát ortnet guoská vuosttažettiin sámi dulkkaide Norggas,
muhto prinsihpalaččat berrešii Davviriikkaid sámegielagiin leat
oktasaš dulkonortnet. .  Sámi giellaráđis lea leamaš bargojoavku
mii lea ráhkadan evttohusa movt sáhttá oažžut
dulkaautorisašuvnna. Giellaráđđi lea dan dohkkehan áššis SG
21/95. Autorisašuvdnaortnegis leat guokte sierra oasi,
dulkongeahččaleapmi ja autorisašuvdnalohpi. Geahččaleapmi addá
olbmuide geat barget dulkan, vejolašvuođa čájehit iežaset
dulkongelbbolašvuođa. Maŋŋel go geahččaleami lea ceavzán,
ožžot vejolašvuođa ohcat lobi geavahit ámmátnamahusa
autoriserejuvvon dulka. Dát ámmátnamahus dáhkida geavaheddjiide
dulkondohkálašvuođa. .  Sámelága láhkaásahus geatnegahttá Sámi
giellaráđi Norgga bealde ovttasbargui rájiid rastá (buohtastahte § 2
c ja f). Leat olu prinsihpalaš áššit maid giellalávdegoddi ferte
meannudit mat čuhcet njuolga giellaráđiid bargguide, omd. gáibidit
giellajoavkkuid normeren- ja čállinvuogigažaldagat oktasaš
davviriikkalaš čovdosiid. Sámi giellalávdegotti bargu lea nu
mávssolaš sámegiela gáhttemii ja ovdáneapmái, ja danne lea buorre go
orgána dál lea fas doaibmi, ii dušše politihkalaččat, muhto
maiddái hálddašandásis. .  Sámi giellaráđđi lea Sámelága
giellanjuolggadusaid ásahus ja Sámedikki mearrádusa mielde áššis
45/94 geatnegahtton dahkat stuorát giellageavahaniskkadeami Sámediggái
juohke njealját jagi. Dát giellageavahaniskkadeapmi lea
vuođđodokumenta Norgga ráđđehusa dieđáhussii Norgga sámepolitihka
birra Stuoradiggái juohke njealját jagi. Lea vuosttaš geardi ahte
giellaráđđi lea dahkan dákkár giellageavahaniskkadeami. Iskkadeami
bohtosat leat ráđi 2000 jahkedieđáhusa njealját oasis. Iskkadeami
ovdabargu lea dahkkon 1999:s ja iskkadeapmi lea čađahuvvon 2000:s. .
Rávisolbmuid vuoigatvuohta oažžut sámegiel oahpu.  Sámelága § 3-8
mielde lea juohkehaččas vuoigatvuohta oažžut oahpu
sámegielas. Sámeláhka § 3-7 mearrida vuoigatvuođa oahpahusvirgelohpái
bálkkáin olbmuide geat barget báikkálaš dahje guovlulaš almmolaš
orgánas mii lea hálddašanguovllus. Dás lea dat eaktu ahte orgána
dovdá dárbbu. § 3-7 mielde orro leame hui álki beassat lohkat
sámegiela bálkkáin jus bargá almmolaš hálddahusas, ja § 3-8 ja dan
láhkaásahusa mielde orro leame hui álki oažžut sámegiel oahpu
nuvttá. Geavatlaččat dat ii oro doaibmame lága ulbmila
mielde. Duohtavuođas čájehuvvo ahte § 3-8 ja dan láhkaásahusas lea
oahppu gáržžiduvvon davvisámegillii, DAVVIN ja SÁMÁS kurssaide ja
oahppoorganisašuvnnaide. Giellaráđi stuorámus hástalus lea muitalit
olbmuide makkár vuoigatvuohta sis lea geavahit ja oahppat sámegiela
Sámelága giellanjuolggadusaid vuođul ja Rávisolbmuid oahpahuslága
vuođul. (Vuođđoskuvlalága ja Joatkkaskuvlalága mearrádusaid gozihit
eará ásahusat). Lea stuora bargu olahit Sámelága § 1-5: Sámegiella ja
dárogiella leat ovttaárvosaččat. Dat galget leat dássálagaid
3. kapihttala mearrádusaid mielde. Dás ii leat sáhka dušše das ahte
bearráigeahččat almmolaš ásahusaid ahte dat čuvvot mearrádusaid,
muhto dás lea maid sáhka movttiidahttit juohke ovttaskas olbmo sihke
priváhta ja almmolaččat geavahit sámegiela buot dilálašvuođain nu
ahte § 1-1 ja § 1-5 ollašuvvagohtet. Sámi giellaráđđi lea máŋga
jagi árvalan ahte namuhuvvon doaimmaide juolluduvvo sierra ruhta danne
go dán rádjái lea čájehuvvon ahte Sámelága §§ 3-7 ja 3-8 leat dušše
bábirmearrádusat nu guhká go daidda ii leat dihto ruhta biddjon. .
Sámedikki dievasčoahkkimis mearriduvvui áššis 22/00: Sámi nuoraid
oahppostipeandaortnega hálddašeapmi sirdojuvvo Sámi giellaráđis
Sámedikki oahpahusossodahkii 2000 čakčalohkanbaji rájes. .
3. Oahpahus ja duktan.  Ođđajagimánu 1. b. 2000 loahpahuvvui Sámi
oahpahusráđđi Girko-, oahpahus- ja dutkandepartemeantta ráđđeaddi
orgánan. Seamma beaivvi rájes rievddai čállingoddi sierra ossodahkan
Sámedikki váldohálddahusas. .  Sámediggi lea álggahan
čielggadanbarggu man ulbmil lea kártet makkár oahpahusfálaldagat
vuođđo- ja joatkkaskuvlla ohppiin leat geat orrot sámegiela
hálddašanguovllu olggobealde. Lea stuora dárbu kártet sámegiel
oahpahusa dili, danne go čájehuvvo ahte ohppiide geat orrot sámegiela
hálddašanguovllu olggobealde, lea váttis lágidit sámegiel oahpahusa
ee. danne go vuoigatvuohta sámegiel oahpahussii lea čadnon
Oahpahuslága «sámi guovlluide». Seamma váttisvuohta lea 10-jagi
vuođđoskuvlla sámi oahppoplánaid (O97S) oahpahusa dáfus. Sámediggi
lea máŋggaid jagiid bargan dan ovdii ahte sámi oahppit berrejit
oažžut vejolašvuođa válljet vuosttašgiela: sámegiela ja
dárogiela, sihke vuođđo- ja joatkkaskuvllas. Dát berrešii
nannejuvvot Oahpahuslágas. Dálá dilli lea ahte olu oahppit geain lea
sámegiella vuosttašgiellan vuođđoskuvlla dásis, válljejit sámegiela
B/C-giellan go ollejit joatkkaskuvlla dássái. Sámediggi lea bivdán
ahte sámegiella oažžu stahtusa sierra giellan go ohcá alit ohppui,
nu ahte oahppit eai galgga dárbbašit hilgut sámegiela
vuosttašgiellan vai ožžot dárbbašlaš lassipoeŋggaid go galget
alit ohppui álgit. Sámediggi lea digaštallan ášši Girko-, oahpahus-
ja dutkandepartemeantta politihkalaš jođihangottiin. Juovlamánus lea
GOD mearridan ahte joatkkaskuvllaoahppit galget sáhttit válljet sihke
sámegiela ja dárogiela vuosttašgiellan.  Norgga oahpahusa
Diehtojuohkin- ja gulahallanteknologiija (IKT) doaibmaplána lea
digaštallojuvvon GOD politihkalaš jođihangottiin, gos Sámediggi
deattuhii ahte sámi skuvla ferte váldot mielde boahttevaš jagiid
IKT-vuoruhemiide. Sámediggi ii leat ožžon ávkki ruđain mat
juolluduvvojedje skuvlla IKT váste miehtá riikka. Dán jagi leat
deattuhan ahte Sámediggi beassá hálddašit daid ruđaid maid
Stuoradiggi lea juolludan skuvlla IKT-doaimmaide. .  Sámediggi lea
ráhkadan strategalaš plána sámi oahpponeavvuid ráhkadeapmái «Eallju
vuoitá goavvelihku», maid Sámedikki dievasčoahkkin mearridii áššis
28/00 miessemánus 2000. Plánas čielggadit dálá oahpponeavvodili ja
boahttevaš dárbbuid, ja maid berre deattuhit ja vuoruhit 2001-2005
áigodagas. Oahpponeavvuid dohkkehanortnet loahpahuvvui borgemánu
1. b. rájes, ja dát mielddisbuktá ahte Sámediggi ii šat dohkket
oahpponeavvuid mat leat álggahuvvon maŋŋel dán beaivvi. Sámediggi
lea gulaskuddancealkámušas vuosttildan stáhtalaš oahppogirjjiid
dohkkehanortnega heaittiheami. Sihkkarastin dihte oahpponeavvuid
kvalitehta, ja vai čielgasit boahtá ovdan makkár gáibádusat gárvves
oahpponeavvuide biddjojit, de lea Sámediggi ráhkadan eavttuid mat
šaddet ruhtajuolludemiid vuođđun. Dasa lassin leat ráhkaduvvon
ođđa ohcanskovit vai oahpponeavvoráhkadeddjiide šaddá álkit oaidnit
mii ohcamis galgá boahtit ovdan. Oahpponeavvoprošeavttaid ruđat
almmuhuvvojedje golggotmánus 2000, ja dan oktavuođas dollojuvvui
diehtojuohkinčoahkkin lágádusaide ja eará
oahpponeavvobuvttadeddjiide.  Sámedikki ávžžuhusaid vuođul ásahii
Stáhta erenoamášpedagogalaš doarjjavuogádat fágalaš
guovddášdoaimma erenoamášpedagogalaš suorggi siskkobealde, mii
šaddá sierra ovttadahkan Sámi allaskuvlii Guovdageidnui. Sámi
guovddášdoaibma doaibmagoahtá 01.01.2001 rájes. Sámediggi deattuhii
ahte erenoamášpedagogalaš fálaldaga nannen ja ovdánahttin sámi
álbmoga ektui ferte dáhpáhuvvat fierpmádatmodealla
siskkobealde. Fierpmádat ferte leat čadnon dakkár birrasii mii maid
bargá gelbbolašvuođa loktemiin dán fágasuorggis. Das fertejit leat
mielde sihke julev-, davvi- ja lullisámi giellaguovllut, ja ferte
sihkkarastit ovttasteami Pedagogalaš Psykologalaš bálvalusain
(PP-bálvalus) ja muđui báikkálaš ja regiovnnalaš doarjjadoaimma
gaskka. Sámediggi oaivvilda ahte guovddášdoibmii galgá ásahuvvot
referánsajoavku. .  Sámi mánáidgárddiid erenoamáš stáhtadoarjaga
hálddašeapmi sirdojuvvo Mánáid- ja bearašdepartemeanttas Sámediggái
ođđajagimánu 1. b. 2001 rájes. Sámi mánáidgárddiid erenoamáš
stáhtadoarjaga ulbmil lea buhtadit daid eambbogoluid maid sámi
mánáidgárdefálaldat mielddisbuktá, ja dainnalágiin sihkkarastit ahte
sámi mánáidgárdemánát besset ovddidit ja nannet iežaset sámegiela ja
sámi kulturduogáža. Sámediggi lea ožžon raportta Mánáid- ja
bearašdepartemeanttas sirdima birra, ja lea dan oktavuođas mearridan
ahte jagi 2001 mielde galgá dálá ortnet evaluerejuvvot , ja ahte
galget ráhkaduvvot njuolggadusat gos sámi mánáidgárddiid doarjaga
juolludeami eavttut mearriduvvojit. .  Sámediggi lea áššis 47/00
buktán gulaskuddancealkámuša NOU 14:2000 Frihet med ansvar - om
høgere utdanning og forskning i Norge. Sámediggi válljii ieš buktit
cealkámuša vaikko Sámediggi ii lean gulaskuddanásahus. Sámediggi lea
buktán mearkkašumiid sámi oahpahusa, dutkama ja gaskkusteami birra,
ja maiddái universitehtasektuvrra stivrenstruktuvrra birra. .
Sámediggeráđđi lea reivves b. 12.07.00 bivdán Girko-, oahpahus- ja
dutkandepartemeantta vuoruhit hukset sámi dieđalašvistti
Guovdageidnui mas leat vihtta iešguđetlágán fágabirrasa vuođđun. .
Sámediggi lea áššis R 16/00 buktán mearkkašumiid departemeantta
evttohussii lága bokte nannet rávisolbmuid vuođđo- ja
joatkkaoahpahusa, heaittihit oahppogirjjiid stáhtalaš dohkkeheami ja
evttohussii rievdadit priváhtaskuvlalága. Sámedikki mielas lea buorre
go rávisolbmuid vuoigatvuohta vuođđoskuvla- ja joatkkaoahpahussii
nannejuvvo lága bokte, ja go čielggaduvvo makkár juohku stáhta,
fylkka ja gielddaid ovddasvástádusas galgá leat. Rávis sápmelaččat
galget maid oažžut vejolašvuođa váldit oahpu sámegielas vuosttaš-
dahje nubbingiellan O97S mielde. Sámediggi oaidná dárbbašlažžan
ráhkadit čielggadeami mii čilge makkár dárbbut boahttevaš sámi
servodagas leat, ja makkár doaimmat gáibiduvvojit go galgá álggahit ja
doahttalit servodaga ja ovttaskas olbmo dárbbuid. .  Sámediggi
vuosttálasttii sámi oahppogirjjiid stáhtalaš dohkkehanortnega
heaittiheami. Čujuhuvvo dasa ahte sámi oahppogirjjiid ráhkadeami ii
sáhte buohtastahttit sullasaš gilvaleaddji girjemárkaniin mii Norgga
oahppogirjjiin lea. Sámediggi deattuhii iežas gulaskuddancealkámušas
ahte dál leat nu unnán lágádusat mat ráhkadit sámi oahppogirjjiid,
danne ii ráhkaduvvo eará go okta oahpponeavvu guđege
fágii/dássái. Juohke skuvla ja oahpaheaddjit fertejit geavahit dan
ovtta oahpponeavvu - vaikko makkár kvalitehta livččii. Maiddái
sámegiela dili dáfus ferte dohkkehanortnet bisuhuvvot. Julev- ja
lullisámi oahppogirjjiid dáfus leat ain álggahandásis, ja lea stuora
ballu ahte dát sáhttá mielddisbuktit ahte gielalaš kvalitehta hedjona
sámi oahppogirjjiin. .  Priváhta skuvllaid dáfus lea Sámedikki mielas
buorre ahte priváhta skuvllain galget leat seamma rámmaeavttut ja
njuolggadusat go almmolaš skuvllain. Dát lea mielde sihkkarastime
ovttaskas oahppi vuoigatvuođaid. .  Sámedikki oainnut eai
doahttaluvvon. Dohkkehanortnet heaittihuvvui 01.08.2000, ja maiddái
sámi oahpponeavvuid ektui. .  4. Ealáhusat.  Sámediggi deattuha láhčit
diliid nu ahte sámi guovllut galget geasuhit sámi álbmoga ásáiduvvat
dohko. Servodatovdáneapmi gáibida ahte mii háhkat dakkár servodaga mas
gávdnojit juohkelágán gálvvut ja bálvalusat buot
ealáhusain. Árbevirolaš ja ođđamállet lotnolasealáhusat leat
guovddážis sámi guovlluid ealáhusovdánahttimis. .  Sámedikki
ealáhuspolitihka bokte áigut bargat dan ovdii ahte sámi servodaga
ealáhusstruktuvra dohkkehuvvo buorebut. Danne lea deaŧalaš
oassálastit iešguđetlágán ovttasbargoforain, ja dainna lágiin
čilget iežas politihka ja strategiijaid dakkár servodatsurggiin gos
galgá fuolahit sámi perspektiiva. Seammás sáhttá maiddái buorebut
ovttastahttit veahkkedoaimmaid plánaid, prográmmaid ja doaimmaid
čuovvoleami ja čađaheami dáfus. Lea deaŧalaš ovttastahttit
kultuvrra ja ealáhusa go galgá ráhkadit strategiijaid nana ovdáneami
dáfus sámi servodagas. Gilleservodaga ealáhusstruktuvrras leat olu
ovttaolbmodoaimmat maid gohčodit dállodoallofitnodahkan doppe gos
fitnodatekonomalaš ovdánanjurdda ii leat nu dábálaš. .  Jahki 2000
lea Nuppástuhttinprográmma maŋemus jahki. Sis-Finnmárkku
ovdánahttinforumas lea leamaš ovddasvástádus čatnat
nuppástuhttinbarggu dábálaš
veahkkedoaibmabargui. Nuppástuhttinbálká-ortnega stahtus lea ahte 101
doalus lea 23 heaitán boazodoalus. 53 doalu leat fas álgán boazodollui
ja 25 doalu eai dieđe vuos álget go boazodollui. Ovdánahttinforuma
dieđuid mielde ii leat boazodoalloealáhusas álkit dilli dál go ovdal
nuppástuhttinprográmma. Ovdánahttinforuma konklušuvdna lea ahte
nuppástuhttin lea lihkostuvvan bures sidjiide geat leat váldán oahpu,
muhto lea veaháš eahpečielggas sin dáfus geat leat válljen ásahit
sierra doaimmaid. Nuppástuhttinprográmma loahpaheami oktavuođas lea
Sis-Finnmárkku Ovdánahttinforum evttohan ásahit ovdánahttindoaimma ja
investerendoaimma dan njealji nuppástuhttingildii ja Unjárgga
gildii. Indre-Finnmark Utviklingsselskap (IFU) galgá leat
ealáhusovdáneami regiovnnalaš veahkkeneavvu. Olu dain eavttuin mat
ledje biddjon dán guovtti doaimma ásaheami oktavuođas, eai leat
ollašuvvan. Okta gielda ii háliit oassálastit barggus danne go
hálddahusgolut šaddet badjelmearálaččat, ja dat njamistivčče
gieldda ealáhusfoandda guorosin. Ii fylkkagielda ge leat juolludan
daid ruđaid mat livčče dárbbašlaččat dán guovtti doaimma
ásaheamis. Sámediggi áigu ságastallat ásaheami birra
ođđajagimánus. .  Sámediggi lea ásahan guokte virggi dán njealji
nuppástuhttingieldda ealáhusovddideami plánabarggu ráhkaneami
oktavuođas. Nubbi virgi lea Sámi ealáhusráđis ja nubbi fas Plána- ja
hálddahusossodagas. Proseassat mat leat čađahuvvon, lea ee. sámi
eanandoalloplána ráhkadeapmi, duoji ovdánahttinprográmma ja
Sis-Finnmárkku ealáhusguorahallan. Dasa lassin lea evttohuvvon doaibma
ealáhusovdánahttinbarggu boađusmihtideami oktavuođas. .  Duodji lea
guovddáš sámi kulturfaktor, fága ja ealáhus. Ealáhusas lea buorre
ovdánanvejolašvuohta, ja šaddá boahtteáiggis hui deaŧalaš loaktima
ja ássama dáfus sámi guovlluin. Olbmuin lea stuora beroštupmi
álggahit árbevirolaš duoji ealáhusláhkin, erenoamážit
lotnolasealáhusaid oktavuođas. Dál lea suorggis unnán dienas iige
leat nu gánnáhahtti. Sámedikkis ja eará guovddáš eiseválddiin lea
erenoamáš ovddasvástádus láhčit diliid nu ahte sáhttá duoji ovddidit
ealáhussan. Sámediggi nammadii lávdegotti mii galgá evttohit duoji
viđajagi ovdánahttinprográmma sisdoalu. Dál lea lávdegotti bargu
loahpahuvvon, ja galgá gieđahallot Sámedikkis 2001:s. Áššit mat
leat árvvoštallon leat: sierra ealáhussoahpamuš duojáriidda
Sámedikki lotnolasealáhusortnegiid viidásetovdáneami vejolašvuođaid
ektui, duodjeoahppu ja -oahpahus ovddasvástádusjuoguin,
iešguđetlágán ortnegiid organiseren ja ruhtadeapmi, erenoamáš
doaimmat gávpe- ja vuovdalanáššiid dáfus, ja duoji oppalaš
rámmanjuolggadusat. Sámediggi, gullevaš departemeanttat ja
regiovnnalaš eiseválddit ja organisašuvnnat, fitnodagat ja ásahusat
mat barget dujiin ráhkadit ovttas prográmma detáljjaid. Sámediggi
meannuda bargojoavkku evttohusa 2001 vuosttaš jahkebealis. .
Guolástus.  Sámedikki ulbmil lea nannet sámi álbmoga
guolástanvuoigatvuođaid nu ahte sáhttá seailluhit ja ovddidit sámi
giela, kultuvrra ja ealáhusaid. Sámediggi áigu bargat dan ovdii ahte
hálddahusa ja maritiima resurssaid seailluheami lagasvuođa- ja
sorjjasvuođaprinsihpat dahkkojit duohtan. Sihke Norgga arktálaš
dorskkebivdu, diksobivdu davábealde 620 N, Norgga vuotnadorskkebivdu
ja šákšabivdu lea leamaš hui garas jagi 2000:s, ja sáhttá guhkit
áiggu vuollái dagahit sihke Finnmárkku vuonaid ja rittuid, ja
Barentsábi ekologiija ovdii. Sámedikki mielas lea vahát go Norgga
vuotnadorskki lea nálihuvvan, danne go dát šládja han lea lagas
riddo- ja vuotnabivddu vuođđun. .  Sámediggi lea ráhkadeame
prošeavtta «Nana ovdáneapmi dihto vuonain». Prošeakta lea sámi
riddo- ja vuotnaguovlluid doaibmaplána čuovvoleapmi, ja LA-21
prošeakta. Prošeakta galgá vuosttažettiin guorahallat dáid
guovlluid; Divttasvuotna Nordlánddas, Ivguvuotna Tromssas ja
Deanuvuotna Finnmárkkus. Ovdabargguid ja prošeavtta čađaheami
oktavuođas lea ásahuvvon hálddahuslaš referánsajoavku mas leat
mielde Gieldda- ja guovlludepartementa, Guolástusdeparatementa,
Birasgáhttendepartementa ja Sámediggi. Váldoprošeakta biddjo johtui
2001 vuosttaš jahkebealis. Sámediggi lea «Nana ovdáneapmi dihto
vuonain» prošeavtta oktavuođas evttohan ahte buot fatnasat mat leat
ohcan searvat Guolástusdirektoráhta čoahkkeearreprošektii, ja mat
gullet dán golmma vuotnaguvlui, galget beassat leat mielde
geahččalanprošeavttas. Duogážin dása lea dat go
čoahkkeearreprošeakta lea deaŧalaš doaibma báikkálaš
hálddašanortnegiid geahččaleamis. .  Sámediggi lea maid bivdán
Guolástusdepartemeantta juolludit 3 miljon ruvnno Sámi riddo- ja
vuotnaguovlluid doaibmaplána čuovvoleapmái. .  Daid váttisvuođaid
oktavuođas maid gonagasreabbá dagaha vuotnabivdiide sámi guovlluin,
lea Sámediggi bovdejuvvon searvat bargojovkui maid
Guolástusdepartementa jođiha. Bargojoavkku ulbmil lea buktit
evttohusaid gonagasreabbá boahttevaš hálddašeami ja bivddu
birra. Bargu galgá loahpahuvvot 2001:s. .  Sámediggi lea
aktiivvalaččat bargan buoridit sápmelaččaid vuoigatvuođaid bivdit
rundierpmáid Norlánddas, Tromssas ja Finnmárkkus, ja lea dan bokte
ožžon oppalaš doarjaga Regulerenráđis rundierpmáid
regulerenevttohussii 2000:s. .  Sámediggi lea maid evttohan ahte
Guolástusdepartementa bisseha buot feastonuohttebivddu, ja ráddje
autoliidna- ja snoranuohttebivddu 12 n. miilla davábealde 62 0 N
siskkobealde, nu ahte áhpefatnasat eai beasa bivdit vuonain ja lagamus
riddomearas. Dasa lassin lea Sámediggi ávžžuhan ahte dorskke-,
dikso- ja sáideguollebivddus čađahuvvo earreunnideapmi daid
fatnasiid dáfus main lea vuoigatvuohta sallit- ja
šákšabivdui. Doaibma juogadivččii buorebut sisaboađu guolástusaid
gaskka, ja livččii dainnalágiin mielde dagaheame daid fanasjoavkkuid
eambbo gánnáhahttin main ii leat sallit- ja šákšábivdolohpi. .
Sámediggi lea postiivvalaš daidda proseassaide maid
Birasgáhttendepartementa Villaksutvalget bokte lea álggahan gáhtten
dihte Norgga luođoluossanáli. Sámediggi doalaha iežas ovddeš
gáibádusaid ahte galgá ráhkaduvvot sierra čielggadeapmi das makkár
mearkkašupmi luosas lea sámi kultuvrii ja servodateallimii. Dan
oktavuođas áigu Sámediggi deattuhit man deaŧalaš lea muitit
«várrogas»-prinisihpa nu ahte hehtte beassama ja guolledávddaid ja
parasihtaid leavvama biebmanrusttegiin. Sámi oainnu mielde livččii
katastrofalaš jus Njávdáma, Deanu ja Álttá čázádagaide boađáše
várálaš dávddat dahje parasihtat. Dás áigu Sámediggi muittuhit
ON-konvenšuvnna biologalaš eatnavuođa ja «várrogas»-prinsihpa
birra, ja daid geatnegasvuođaid birra mat Norggas leat sámi álbmoga
ektui vuođđolága § 110a bokte ja ee. ILO-konvenšuvnna nr. 169
ratifiserema bokte. .  Eanandoallu.  Sámediggi lea mannan jagi
gieđahallan iežas eanandoalloplána. Dás daddjo ahte eanandoallu lea
guovddáš sámi ealáhus- ja kultuvraguoddi; ja lea dasa lassin hui
deaŧálaš bargo- ja ássanfaktuvra sámi guovlluin. Ealáhusa
ovdánanvejolašvuođaid sámi guovlluin ferte buorebut árvvoštallat
regiovnnalaš ovdánanperspektiivva ektui. Sámediggi oaidná
rájiidrasttildeaddji ovttasbarggu sihke Suomain ja Ruoššain hui
mávssolažžan Finnmárkku eanandoalu dáfus. Sámediggi áigu ain
ovddidit sierra eanandoallopolitihka ee. daid veahkkedoaimmaid dáfus
maid diggi hálddaša. .  Guhkit áiggi vuollái áigu Sámediggi oččodit
eanandoallopolitihkalaš biire sámi ássanguovlluide. Sámedikki bajimus
ulbmil sámi guovlluid eanandoalu dáfus lea sihkkarastit buriid
bargovejolašvuođaid ja dainnalágiin seailluhit sámi giela ja
kultuvrra. Olahan dihte dán, bargá Sámediggi dan ovdii ahte
inkorporeret sámi eanandoallopolitihkalaš biire našuvnnalaš
eanandoalloperspektiivii, sámi eanandoalu árvoháhkanprográmmii, ja
heivehit Sámedikki veahkkedoaibmageavaheami eanandoalloealáhusa
ektui. .  Olahan dihte sámi eanandoalu ulbmiliid, atná Sámediggi
deaŧalažžan álggahit sierra árvoháhkanprográmma sámi guovlluide mas
lea ollislaš ja servodatlaš perspektiiva. Árvoháhkanprográmma mii
doahttala eará vuođđoealáhusaid, ja dat rádjeearut mat bohciidit
eará ealáhusaid lotnolasdoaimmain, šaddet mearrideaddjin Sámedikki
barggu dáfus bisuhit ja ovddidit sámi guovlluid barggolašvuođa ja
ássama. Lea dárbbašlaš atnit lagas ovttasbarggu
eanandoalloeiseválddiiguin jus galgá lihkostuvvat oažžut eanandoalu
gánnáhahttin. .  Sámediggi lea skábmamánus 2000 álggahan
ovdaprošeavtta nissonolbmuid ja nuoraid rekrutterenprográmma
eanandoalu dáfus. Ovdaprošeavttas galgá ráhkaduvvot raporta daid
faktuvvraid birra mat váikkuhit nissonolbmuid ja nuoraid oččodeami
eanandollui, infrastruktuvrraid birra mat gusket dása, man ulbmil lea
čilget dili, ulbmila, mandáhta, vuoruhansurggiid, prográmma
organiserema ja ruhtadeami ja makkár doaimmat galget čađahuvvot vai
joksá ulbmiliid. Doaibma lea okta dain vuoruhuvvon doaimmain mat
bohtet ovdan Sámi riddo- ja vuotnaguovlluid doaibmaplánas. Eanandoalu
dáfus lea deaŧalaš čađahit sierra doaimmaid nissonolbmuid ja
nuoraid várás. .  Boazodoallošiehtadus 2000-2001.  Finnmárkku
boazologu dilli lei guovddážis 2000-2001 šiehtadallamiin. Sámedikki
bealis deattuhuvvui ahte dilli mii lea badjánan, lea
máŋggabealát. Okta bealli lea luonddu- ja birasáššit, mat dieđusge
leat guovddážis boazodoalu ekologalaš vuođu ektui. Dasto leat
servodat- ja kulturbealit, danne go leat olu bargit ja bearrašat
geaidda dilálašvuohta váikkuha njuolga. Sámedikki mielas lea
dárbbašlaš deattuhit ahte dáid beliid ferte fuolahit boazologu
heiveheami viidáset barggus. Šiehtadusbealit válljejedje guođđit
áššiid šiehtadallamiin mat gusket bajimus boazolohkui. Sámediggi
lea duhtávaš dáinna čovdosiin. Lea dovddus ahte boazologu
heiveheapmi lea lágalaš veahkkedoaibma, ja danne eai dárbbaš bealit
šiehtadallat dán ášši. .  Lotnolasealáhusat.  Sámediggi oaivvilda
ahte árbevirolaš ealáhusat galget sihkkarastojuvvot, seammás go
ođđa ealáhusat ožžot ovdánanvejolašvuođaid. Lea erenoamáš dárbu
ođđa doaimmaide danne go lea mávssolaš háhkat máŋggalágán
bargosajiid sámi guovlluide. Danne lea maiddái dárbbašlaš beroštit
ealáhusain ja bargosajiin mat eai gula vuođđoealáhusaide. .
Sámediggi deattuha áššis 29/00 ahte luonddu, kulturduovdagiid ja
sámi kulturdoaimmaid ovttasdoaibma sáhttá mielddisbuktit buriid
vásáhusaid ja doaibmafálaldagaid sámi báikkálaš servodagaide. Dán
oktavuođas šaddet kulturmuittut, museat, duoji buvttadeapmi ja
gávppašeapmi sámi mátkkošteami vuođđun. Dattetge sáhttet
mássaturisma ja sámi kultuvrra summál geavaheapmi
mátkkoštanoktavuođain mielddisbuktit olu hástalusaid. Danne lea
Sámedikki mielas dárbbašlaš ahte sámit ieža stivrejit ja
bearráigehččet doaimma. .  Guovddáš eiseválddit leat unnán vuoruhan
lotnolasealáhusaid. Lotnolasdoaimmaid rámmanjuolggadusat fertejit
buoriduvvot guolásteami, eanandoalu ja boazodoalu dáfus. Eanandoallo-,
boazodoallo- ja guolástanpolitihka veahkkedoaimmaid koordineren lea
hui deaŧalaš vai sáhttá álkibut heivehit ealáhuspolitihka
lotnolasealáhusdoaimmaid ovdáneami ektui. Eanandoallošiehtadusa
mielde leat 2 miljon ruvnno sirdojuvvon boazodoallošiehtadusa bokte
lotnolasealáhusaide. Doaibmadoarjaga ohcciidlohku lea dovdomassii
lassánan 1999 ektui. Dán jagi ledje olu nuorra ohccit geain lea
boazodoalloduogáš. Ohcciidlogu stuora lassáneami vuođđun soaitá
leat dat ahte eanebut heivehit diliid nu ahte ožžot
doaibmadoarjaga. Dábálaččamus lotnolasdoaibma lea boazodoallu ja
duodji. .  Eará ealáhusat.  Rievdadeapmi eambbo ođđaáigásaš
ealáhusaid guvlui lea hásttuhan sámi álbmoga bargagoahtit eará
bargguid go daid dábálaš árbevirolaš vuođđoealáhusaid. Ealáhusaid
oppalaš rievdanproseassa mas náláštuhttin, buvttadeapmi ja
diehtojuohkinteknologiija geavahuvvojit eambbo, dahká dárbbašlažžan
vuoruhit gelbbolašvuođaloktema ja ođasteami. Lea stuora hástalus
ráhkadit dohkálaš rámmanjuolggadusaid vai sáhttá viidáset ovddidit
nanu, máŋggabealát ja dynámalaš fitnodatbirrasiid gos
gelbbolašvuohta, ođasteapmi, buvttadeapmi ja náláštuhttin leat
guovddáš temát ovttaskas gilvaleaddji
fitnodagaide. Bálvalusealáhusaid siskkobealde leat olu nissonolbmot
barggus. Danne ferte veahkkedoaibmageavaheami aktiivvalaččat
heivehit nu ahte ráhkaduvvojit rámmanjuolggadusat nissonbargosajiid
ásaheami várás. .  5. Dearvvašvuođa- ja sosiáladoaimmat.  Sámediggi
gieđahalai njukčamánus 2000 Ráđđehusa Norgga sámi álbmoga
dearvvašvuođa- ja sosialabálvalusaid doaibmaplána evttohusa
«Eatnatvuohta ja ovttaárvosašvuohta» («Mangfold og
likeverd»). Sámediggi bivdá earret eará ahte doaimmaid čađaheami
áigemearit čielggaduvvojit lagabui, ja ahte doaimmaid čuovvoleami
bušeahttarámma čielggaduvvo. Dát váldui maiddái ovdan čoahkkimis
dearvvašvuođaministariin Tore Tønniin 15.08.00, masa Sámedikki
várrepresideanta oassálasttii. Dán čoahkkimis oaččui Sámediggi
dieđu ahte plána galgá politihkalaččat gieđahallot 2000 čavčča,
muhto dat ii leat vuos dahkkon. .  Sámediggi lea juolludan
prošeaktaruđaid 3 804 010 ruvnnu čuovvolit NOU 1995:6
Dearvvašvuođa- ja sosiálabálvalusaid plána sámi álbmogii
Norggas. Prošeaktajuolludeami oktavuođas lea Sámediggi deattuhan
vuoruhit prošeaktaruđaid dikki iežas vuoruhansurggiid ektui. Lea
maiddái árvvoštallojuvvon sáhttet go prošeavttat mielddisbuktit
jođánis bohtosiid sámi álbmoga dearvvašvuođa- ja sosiálabálvalusaid
heiveheami dáfus. Dasa lassin leat smiehttan geográfalaš juogu. .
Golggotmánu 2000 loahpageahčen dollojuvvui čuovvolanseminára
prošeaktajođiheddjiide. Seminára temá lei «ollislaš
dearvvašvuođa- ja sosiálafálaldat sámi álbmogii - doaibmasuorggi
hástalusat». Das deattuhuvvui movt sámi kultuvrralaš gelbbolašvuođa
sáhttá integreret vai joksá ulbmila ahte sámi álbmot galgá oažžut
ollislaš dearvvašvuođa- ja sosiálafálaldaga. Seminára sisdoallu lei
sámi kultuvrralaš gelbbolašvuođa birra dearvvašvuođa- ja
sosiálavuogádagas oppalaččat; makkár gáibádusaid dat buktá
politihkalaš dásis, politihkalaš árvalusaid čuovvoleapmi guovddáš
dásis báikkálaš dearvvašvuođa- ja sosialvuogádatdássái, ásahusdásis
ja bargiiddásis. .  Sámediggi lea buktán cealkámušaid máŋgga
riikkalaš dokumeantta dáfus mat guoskkahit dearvvašvuođa- ja
sosiálaáššiid. Dat leat čuovvovaččat: Utjamningsmeldinga
(St.dieđ. 50, 1998-99), NOU 2000:12 Norgga mánáidsuodjalusa birra,
Habiliterema ja rehabilitere njuolggadusat ja Regionála
dearvvašvuođa- ja sosialaplána, Helseregion Nord. Temá mii čađat
čuovvu Sámedikki cealkámušaid, lea leamaš sámi viidodaga
systemáhtalaš integrerema jearru, mii lea eiseválddiid ulbmil sámi
álbmoga dearvvašvuođa- ja sosialabálvalusaid heiveheamis. .  Mii
dovdat stuorit beroštumi heivehit dearvvašvuođa- ja
sosiálabálvalusaid sámi álbmoga várás. Dát ii guoskka dušše
prošeaktaruđaid juolludemiide, muhto maiddái dasa ahte Sámediggi lea
eambbo aktiivvalaš dearvvašvuođa- ja sosialbálvalusa heiveheamis ja
sisdoalus. Prošeaktaruđaid juolludeami dáfus orro leame olu
optimisma dakkár bálvaleami heiveheamis mii lea ráhkaduvvon vásedin
sámi álbmogii. Iešguđetlágán prošeavttain leat almmuhuvvon 4
raportta ja bagadusgirji sámegielat afasibuhcciide dáčča ásahusain,
ja dasa lassin lea bálvalusheiveheami sisdoallu maiddái šaddan viidát
temán olu ásahusain. Dearvvašvuođa- ja sosiálabálvalusa álggaheami
ja stabiliserema rámmat leat almmotge eahpečielgasat, vaikko
geavaheddjiin lea vuoigatvuohta sierra heivehuvvon
bálvalussii. Guovddáš ja regiovnnalaš eiseválddit eai leat bidjan
gáibadusaid bálvalusaide ja sámi perspektiivva nannema rutiinnaide
ásahusdásis. Danne lea olu ovttaskas fágaolbmuid duohken geain lea
beroštupmi fuolahit sámi geavaheddjiid dárbbuid. Dákkár dilit dagahit
ahte geavaheaddjit eai riekta ovgagihtii sáhte diehtit makkár
bálvalusaid ožžot. .  6. Mánát ja nuorat.  Jagi 2000:s loahpahuvvui
Sámedikki 2-jagi mánáid- ja nuoraidprošeakta. Prošeakta galgá
čuovvuluvvot hálddahuslaš resurssaid bokte mat juolluduvvojit
ovdánahttimii, čuovvoleapmái ja koordineremii. Prošeavtta
čuovvoleami oktavuođas galget temáhtalaš vuoruhansuorggit
viiddiduvvot Sámi mánáid- ja nuoraidplána ektui. Čuovvoleamis galgá
ovttasbargu almmolaš orgánaiguin vuosttažettiin fuolahit ahte
mánáid- ja nuoraid bajásšaddaneavttut ožžot dohkálaš rámmaid. Dasa
lassin háliidivččiimet proseassačielggaduvvon barggu gielddaid
ektui. Sámediggi lea maid gáibidan ahte Mánáidáittardeaddji dakkaviđe
háhká alccesis gelbbolašvuođa sámi gielas ja kultuvrras vai sáhttá
fuolahit sámi mánáid ja nuoraid áššiid. Dattetge ferte boahtteáiggis
ásahuvvot friddja ja sorjjasmeahttun sámi mánáidáittardeaddji. .
Nannen dihte mánáid ja nuoraid áššiid Sámedikkis, galgá 2001
vuosttaš jahkebealis lágiduvvot vuosttaš nuoraidkonferánsa. Lea
nammaduvvo gaskaboddosaš nuoraidpolitihkalaš lávdegoddi mas leat
golbma miellahtu (nuorat) mii galgá searvat nuoraidkonfereanssa
ráhkkananbargguide. 2001 konfereansa lea vuođđun árvvoštallamii
ahte galgá go lágidit dákkár konferánssaid juohke nuppi jagi. .
7. Dásseárvu.  Sámediggi lea cealkán ahte biras- ja
nissonperspektiivvat leat deaŧalaččat boahttevaš politihka
hábmemis. Lea deaŧalaš ahte dásseárvu šaddá integrerejuvvon oassin
Sámedikki ollislaš perspektiivvas, ja ahte das ii ráhkaduvvo ođđa
sektuvra. Plána- ja hálddahusossodat koordinere Sámedikki politihka
doaimma sohkabealperspektiivva ja dásseárvvu dáfus. Ossodagas lea
sierra virgi dáidda doaimmaide. 2001 rájes šaddá bušeahtta
deaŧalaš stivrendokumeantan, ja Sámediggi lea áššis 41/00 2001
bušeahtta, čuovvolan integrerenbargguid. .  Ovttadássásašvuođa
doaibmaplána mii deattuha sámi nissonolbmuid dili, oktan
vuoruhansurggiiguin, ulbmiliiguin ja doaimmaiguin 1999-2001, ja
Sámediggeplána 1998-2001 áigodahkii, leat vuođđun dásseárvobargui. .
8. Sámedikkiid gaskasaš ovttasbargu.  Sámi parlamentáralaš ráđđi
čoahkkanii Kárášjogas 02.03.00. Ráđis leat oktiibuot 14 miellahtu
Suoma ja Norgga Sámedikkiin. Ruoŧa Sámediggi lea vuos válljen bissut
olggobealde, ja lea ráđi observatevran ovttas Ruošša sámiiguin ja
Sámiráđiin. Norgga Sámedikki presideanta válljejuvvui Sámi
parlamentáralaš ráđi presideantan. Suoma Sámedikki presideanta
válljejuvvui várrepresideantan. Muđui mearriduvvui ahte ráđi
čállingoddedoaimmaid galggai dat sámediggi jođihit geas lea
presideantaámmát. Ráđđi doalai ovtta stivračoahkkima ja ovtta
ráđđečoahkkima 2000:s. Dasa lassin lea ráđi norggabeal
delegašuvdna doallan ovtta čoahkkima. Áššit maid
ráđđečoahkkimis leat gieđahallan leat ON álgoálbmotáššiid bargu,
dán vuollái gullet eamiálbmotjulggaštus, bissovaš forum ja Máilmmi
dearvvašvuođaorganisašuvnna bargu, Barentsovttasbargu,
sámeministariid oktasaščoahkkimat, sierra sámi dáiddaoahpahusa
álggaheapmi ja Sámi parlamentáralaš ráđi doaimmaid organiseren. .
02.11.00 dollojuvvui oktasaščoahkkin Kárášjogas Suoma, Norgga ja
Ruoŧa sámeministariiguin. Čoahkkimis sohpe álggahit ođđa
davviriikkalaš ovttasbarggu sámi áššiid dáfus mat guoskkahit
oktasaš davviriikkalaš beroštumiid. Áššit mat gieđahallojuvvoje
ledje davviriikkalaš sámekonvenšuvdna, sámi
vuoigatvuođačilgehusat, nuortasápmelaččaid/skoaltasápmelaččaid
giella ja kultuvra, davviriikkalaš-sámi profešuvdnaoahppu, sámi alit
dáiddaoahpahus ja sámedikkiid ovttasbargu (Sámi parlamentáralaš
ráđđi). Čoahkkimis čállojuvvui čoahkkingirji. Bargu
organiserejuvvo guovtti dásis; jeavddalaš čoahkkimat
sámedikkepresideanttaid ja sámeministariid gaskka, ja hálddahusa dásis
masa čoahkkimiid čuovvoleapmi ja ráhkkaneapmi gullet. .  9. Sámedikki
riikkaidgaskasaš doaimmat.  Bargu maid ON dahká
eamiálbmotjulggaštusa bokte, lea hui mávssolaš álgoálbmogiid
vuoigatvuođaide. Sámediggi lea oassálastán Norgga delegašuvnnas dan
rájes go cealkámuševttohus ilmmai 1994:s. Dattetge gávnnahii
Sámediggi skábmamánus 2000 ahte ii sáhttán searvat Norgga
delegašuvdnii, ja válljii ge ahte ii vuolgge bargojoavkku
čoahkkimii. Sámedikki mearrádusa vuođđun lei guovtteoaivilvuohta
Norgga posišuvnna birra šiehtadallamiin, erenoamážit álgoálbmogiid
iešmearridanvuoigatvuođa dáfus. Sámediggi oaivvilda ahte
álgoálbmogiid iešmearridanvuoigatvuohta gusto buot servodatsurggiin,
nu go eará álbmogiid dáfus ge. Ferte maiddái namuhit ahte Sámedikki
mielas ii leat dialoga Olgoriikkadepartemeanttain dohkálaš dáin
áššiin, dát guoská maiddái Norgga doaimmaide eamiálbmotjulggaštusa
proseassas. .  Sámedikki mielas lea hui buorre go galgá ásahuvvot
bissovaš ON álgoálbmotforum. Sámi parlamentáralaš ráđđi lea
evttohan professor Ole Henrik Magga sámi/inuhtalaš guovllu
álgoálbmogiid ovddasteaddjin. .  Ráđđehus lea juolludan birrasiid
150 miljon ruvnno Barentsovttasbargui 2001:s. Dát čuovvu
ráđđehuscealkámuša gos Eurohpápolitihkka, ja erenoamážit
ovttasbargu Ruoššain, lea guovddážis. Olgoriikkaministtar Torbjørn
Jagland muitalii čoahkkimis Tromssas skábmamánus ahte ráđđehus
háliidivččii ovttasbarggu politihkalaš dásis
Barentsoktavuođas. Nordlándda fylkkagielda válddii badjelasas
Regiovdnaráđi ovdaolbmoámmáha juovlamánus. Seamma čoahkkimis
muitalii Sámediggi ahte lea dárbu nannet álgoálbmotovttasbarggu. Sámi
parlamentáralaš ráđđi lea ovdal mearridan buktit evttohusa ahte
ráđđi nammada sápmelaččaid Regiovdnaráđi ovddasteaddji,
bargojoavkku sámi ovddasteddjiid, ja ahte álgoálbmogat ožžot 1
ovddasteaddji sihke Regiovdnaráđđái ja
Regiovdnalávdegoddái. Sámediggi čujuhii maiddái dan váttis
ekonomalaš dillái mii álgoálbmotorganisašuvnnain lea Ruošša
bealde, ja bivddii nannet sin ekonomiija vai besset aktiivvalaččat
oassálastit Barentsovttasbarggus. Deattuhuvvui maiddái ahte ferte
nannet infrastruktuvrraid huksema, mii lea sierra oassin álgoálbmogiid
doaibmaplánas, maiddái ekonomalaččat. .  2000:s loahpahuvvui
prošeakta «Ceavzilis ovdáneapmi» («Bærekraftig utvikling»). Sámediggi
lea iešguđetládje oassálastán prošeaktajoavkkus. Loahpparaporttas
evttohuvvui sierra prošeakta mii galgá guorahallat árktálaš
guovlluid boazodoalu bissovaš perspektiivvas, ja ahte Norga galgá
bargat dan ovdii ahte Association of World Reindeerherders beassá
bissovaš oasseváldin Arktálaš ráđđái. .  10. Sámedikki
regiovdnapolitihkalaš doaimmat.  Sámediggi lea ohcan beassat
dievaslaš miellahttun Riikaoasselávdegoddái (Landsdelsutvalget). LU
dievasčoahkkimis miessemánus mearriduvvui ásahuvvot bargojoavku mii
galgá guorahallat gažaldaga. Joavkkus leat guokte
Riikaoasselávdegotti ovddasteaddji ja 2 Sámedikkis. Bargojoavkku
bohtosat biddjojuvvoje ovdan Riikaoasselávdegotti čoahkkimis
juovlamánus. LU miellahtut lassánit 22 miellahtus 30 miellahttui, main
Sámedikkis leat njeallje ovddasteaddji mat gullet ovttaskas
fylkkadelegašuvdnii. Dan njeallje ovddasteaddji juohkit nu ahte
šaddet 2 ovddasteaddji ealáhuslávdegoddái ja 2 regiovdnapolitihkalaš
lávdegoddái. Sámedikkepresideanta searvá fylkkasátnejođiheaddji
ovttasbargui ja Sámedikki direktevra searvá
ráđđeolbmáidlávdegoddái. Sámediggi ii sáhte oažžut LU
jođiheaddjiámmáha. Sámegiella ii geavahuvvo Riikaoasselávdegotti
čoahkkimiin danne go gártá beare divrrasin. Konsensusprinsihppa galgá
ain doaibmat. Jus mearrádus galgá bissehuvvot, de ferte
fylkkadelegašuvnna eanetlohku doarjut dan. Sámediggi fuolaha 13,33 %
LU doaibmabušeahtas, mii vástida Sámedikki ovddasteapmái (4 miellahtu
30 miellahtus). Lávdegotti konklušuvnnat oktan marrádusevttohusaiguin
sáddejuvvojit buot fylkkagieddaide ja Sámediggái gulaskuddamii, vai LU
beassá váldit loahpalaš mearrádusa 28.02.-01.03.01 čoahkkimis. .
Mannan jagi ráđđehusmolsun lea dagahan ahte Ráđđehusa Davvi-Norgga
lávdegotti bargu lea rievdan. Boahttevaš bargovuohki šaddá eambbo
dego oktavuohtačoahkkin Davvi-Norggain. Dán lávdegottis lea Sámediggi
buktán oaiviliid mat čuvvot sierra plánaid ja cealkámušaid mat
galget fuolahit sámi perspektiivva iešguđetge ealáhus- ja
servodatsektuvrrain. Regiovnnalaš eiseválddit ja Sámediggi leat
áŋgiruššan nannet regiovdnapolitihkalaš doaimmad gos našuvnnalaš
politihka prosedyrat ja dábit buorebut heivehuvvojit regiovnnalaš
dási ulbmiliidda. Dát mielddisbuktá buoret váikkuhanválddi
politihkkahábmemis, ja maiddái ahte boahtá eambbo oidnosii go
regiovnnalaš ovdáneami mearridanvuođđu mearriduvvo. Dát guoská
ee. regiovnnalaš bissovašvuhtii ja davviguovllu ealáhusovdáneami
veahkkedoaimmaid hálddašeapmái.  Interreg II-prográmmat
rájiidrasttideaddji ovttasbarggu birra loahpahuvvojedje
1999:s. Ovttaskas prošeavttat maid prográmma jođiha, galget ain
doaibmat maŋŋá prográmmaáigodaga. .  Sápmelaččaid bealis lea
deaŧalaš čuovvut EU oktasašdoaimmaid ođđa Interreg
III-prográmmaid čađa (2000-2006). Sihke Suoma, Norgga ja Ruoŧa
Sámedikkit leat dohkkehan ja buktán sámi oasseprográmmaid sihke
Interreg Nordkalotten ja Interreg Norge - Sverige rámmaid
siskkobealde. Álgoálggus háliideimmet sámiid bealis ásahit
iešheanalaš ja oktasaš sámi prográmma mii fátmmastii visot sámi
ássanguovlluid Suomas, Ruoŧas, Ruoššas ja Norggas. Dát doaibma ii
ožžon oktasaš politihkalaš doarjaga dain guoskevaš riikkain. .
Ulbmil lea háhkat máŋggabealát, aktiivvalaš ja ovdánan sámi
servodateallima sámi identitehta, kultuvrra ja ealáhusaid nannema
bokte rájiidrasttideaddji ovttasbarggu ovddidemiin ain
viidáseappot. Strategiija lea láhčit vejolašvuođaid ja eavttuid nu
ahte sámi álbmot sáhttá bargat ovddidit regiovnnalaš Sámi sihke
ekonomalaččat ja sosiálalaččat. Ulbmil lea guorahallat
ovttasbargovejolašvuođaid rájiid rastá sámi servodaga siskkobealde,
ja lágidit eavttuid movt sáhttá duohtan dahkat vejolašvuođaid. Dasto
geahččalit ráhkadit eavttuid movt viiddidit ja buoridit
gelbbolašvuođa árbevirolaš sámi máhtolašvuođa, teorehtalaš
oahpu, dutkama ja dokumentašvunna sirdima bokte. .  Sámediggi
gieđahalai NOU 2000:22 Stáhta, regiovnna ja gieldda bargojuogu birra
06.-10.11.00 dievasčoahkkimis. Sámediggi čujuhii mearrádusastis ahte
sámi diliid dáfus lea dárbu guorahallat bargojuogu sierra. Muđui
celkkii Sámediggi ahte lea dárbbašlaš ahte stáhta ain joatká
dáhkidit ahte bajimus prinsihpat leat vuođđun dan politihkas mii
jođihuvvo sámiid ektui. Lea dárbbašlaš buorebut čielggadit dásiid
ovddasvástádusa. Stáhta ja Sámedikki bargojuohku ferte doaibmat nu
ahte čielgasit boahtá ovdan makkár konkrehta ovddasvástádus goappásge
lea. Sámedikki ja Stuoradikki gaskavuohta ferte lagabui čielggaduvvot
vai sáhttá ovttasbargovugiid buoridit. Muđui lea dárbbašaš
guorahallat makká rolla gielddain galgá leat sámi áššiid
barggus. Gielddain fertejit leat geatnegasvuođat, ja gielddaid
ovddasvástádus ferte mihá buorebut definerejuvvot go dál. Lea čielga
eaktu ahte sámi áššit doahttaluvvojit, beroškeahttá das makkár
boahttevaš organiseren válljejuvvo. .  11. Čázádathuksemat.
Báiddarhuksen.  Huksenplánat eai ábut álggahuvvot ovdal go áššit
leat dárkilit guorahallojuvvon, ja ođđa váikkuhančielggadeapmi lea
dahkkon. Ovddeš čielggadeamit leat boarásmuvvan, eai ge atte
ollislaš gova das makkár vahágiid sáhttá dagahit guovllu sámi
kultuvrii. Ášši ferte ollislaččat guorahallat, gos čielggada
makkár váikkuhusat leat guovllu sámi kultuvrii oppalaččat, ja
boazodollui erenoamážit, ja gos guorahallá sámi kulturmuittuid. Dálá
juridihkalaš ja politihkalaš duovdagat sámi vuoigatvuođaid ektui
leat earalágánat go logi jagi dás ovdal, dalle go lohpi addui. Danne
ferte maiddái rievttalaš diliid čielggadit, ja makkár váikkuhusaid
doaibma sáhttá dagahit boahttevaš sámi vuoigatvuođaáššiid barggu
dáfus omd. Nordlánddas. .  Sámediggi lea duhtávaš dainna go
Ráđđehus evttoha bissehit plánejuvvon huksemiid Bjøllåga, Melfjord
ja Báiddár čázádagain. .  12. Eará.  Biologalaš eatnatvuohta lea
álgoálbmogiid eallima vuođđun miehtá máilmmi. Sámedikki mielas lea
deaŧalaš sihkkarastit biologalaš eatnatvuođa, ja danne lea ge
evttohan láhčit diliid nu ahte šaddá dihto lunddolaš boraspirelohku
sámi guovlluide. Sámediggi oaivvilda dattetge ahte muhtun
boraspirešlájat leat nu olu sámi guovlluin dán áigge ahte dagahit
stuora vahágiid boazoealáhussii ja eanandollui. Sámi guovlluin ferte
boraspirelohku bissut dakkár dásis ahte ii vahágahte sámi
ealáhusberoštumiid ja sámi báikkálašservodagaid oppalaččat. Lea
maiddái mávssolaš muitit ahte stuora boraspiriid hálddašeamis lea
lunddolaš geahččat sámi guovlluid oktan guovlun, sihke Suoma,
Norgga, Ruoŧa ja Ruošša bealde. .  Sámedikki mielas lea mávssolaš
buohtastahttit Bern-konvenšuvnna čuovvoleami álgoálbmogiid
riikkaidgaskasaš riekteovdánemiin mii lea dáhpáhuvvan maŋemus logi
jagis. Váikkuhusaid mat čuvvot Bern-konvenšuvnna ollašuhttimis
stuora boraspiriid birra fertege dasto buohtastahttit daiguin
geatnegasvuođaiguin maid Norgga stáhta lea lohpidan Norgga
sámepolitihka ulbmiliid bokte, ja daiguin riektegeatnegasvuođaiguin
mat Norgga stáhtas leat našuvnnalaš ja riikkaidgaskasaš
álgoálbmotvuoigatvuođaid lágaid bokte. .  Olu boazoeaiggádiid dilli
muhtun guovlluin Finnmárkkus lea leamaš erenoamáš váttis dán jagi
danne go eai leat sáhttán njuovvat doarvái bohccuid čakčat. Sii
guđet eanemusat gillájit, eai sáhte ovttage bohcco njuovvat ja nu
báhcet ge áibbas dietnasa haga. Stuora vahágiin leat váikkuhusat
máŋga jagi ovddosguvlui. Stuora vahágiid sivat leat lassánan
boraspirelohku, boazodoalu areálaid gáržun, boazolohkodilli ja
guohtunvahágat. Lea deaŧalaš ásahit doaimmaid dasa movt
boahtteáiggis galgá gieđahallat áššiid, beroškeahttá das makkár
sivat buvttadanvahágiidda leat. .  3-jagi áigodagas 1999 rádjái lea
juolluduvvon jahkásaš rámma 1 miljon ruvnno doaimmaide mat galget
seailluhit ássan- ja bargodili Måskke-guovllus Divttasvuona
gielddas. Oktiibuot dán golmma jagis lea juolluduvvon doarjja kr 2 480
000,-. Ruhta lea juolluduvvon ealáhusulbmila váste, ja kulturáššiid
váste. Sámediggi lea bivdán departemeantta čuovvolit ruđaid mat leat
juolluduvvon Hellemoprošektii prošeaktaáigodagas. .  Maŋŋel go
boazodoalu ja Suodjalusa Hálkavári ja Iŋggášguolbana
báhčinguovlluid šiehtadus loahpahuvvui 1996:s, de ii leat beliin
šat makkárge šiehtadus. Sámedikki mielas lea deaŧalaš ahte
Suodjalusas ja boazodoalus lea šiehtadus báhčinguovlluid geavaheami
birra. Danne lea mávssolaš ahte bealit fas čohkkedit
šiehtadallanbeavdái, gos ulbmil lea oažžut šiehtadusa gos beliid
beroštumit, maiddái boazodoalu beroštumit, doahttaluvvojit. Nu guhká
go beliin ii leat makkárge šiehtadus, de eai ábut álggahuvvot ođđa
prošeavttat guovllus. .  Lea šállošahtti go lea addon lohpi
álggahit geaidnohuksemiid Meavke-Arvenjárgga báhčinguovllus ovdal go
boazodoallofágalaš čielggadeamit leat čađahuvvon. Sámediggi
oaivvilda ahte guovllus ii berrejuvvo dahkkot mihkkege dan gaskkas go
čielggadeamit leat barggu vuolde. Sámediggi oaivvilda ahte
boazodoallofágalaš čielggademiid lassin berrešii čađahuvvot
álbmotrievttalaš ja sosiokultuvrralaš čielggadeapmi. .  Sámedikki
fágapolitihkalaš ja hálddahuslaš doaimmat.  Doarjagiid juogadeapmi.
Sámediggi lea jagiid mielde dađistaga hálddašišgoahtán ođđa
doaimmaid. Eanas dát doaimmat leat leamaš earáid hálddus ovdal, ja
dainnalágiin eai gohčoduvo ođđa doaibman. Liikká lea dát proseassa
dađistaga viiddidan Sámedikki ovddasvástádussuorggi. Jagi 2000:s
ledje Sámedikkis čuovvovaš doarjjaortnegat: .  Doarjjaortnegat.
Doarjjaorgána.  Ruhta 1000 ruvnnuin.  Sámi kulturmuitoprošeavttat.
Sámi kulturmuitoráđđi.  1 014.  Sámi ovddidanfoanda.  Sámi
ealáhusráđđi.  18 527.  Lotnolasealáhusat.  Sámi ealáhusráđđi.  6
579.  Duodji.  Sámi ealáhusráđđi.  3 462.  Oahpahusstipeanddat.
Oahpahusossodat.  1 250.  Doarjja sámi mánáidgárddiide.
Oahpahusossodat.  200.  Sami kulturfoanda.  Sámi kulturráđđi.  6
971.  Sámi lágádusdoaibma.  Sámi kulturráđđi.  1 500.  Sámi
kulturorganisašuvnnat.  Sámi kulturráđđi.  1 583.  Doaibmadoarjja
sámi kulturviesuide/kulturásahusaide.  Sámi kulturráđđi.  4 443.
Sámi mánáid bajásšaddaneavttut.  Sámi kulturráđđi.  2 500.
Guovttegielalašvuođa ruđat.  Sámi giellaráđđi.  13 486,5.
Doarjja sámegiela ovdánahttinprošeavttaide.  Sámi giellaráđđi.  3
163,5.  Sámegiela ealáskahttin.  Sámi giellaráđđi.  2 956.  Doarjja
sámi váldoorganisašuvnndaide.  Sámediggeráđđi.  2 600.  Doarjja
Sámedikki politihkalaš joavkkuide.  Sámediggeráđđi.  1 800.
Sámediggeráđi geavaheapmi.  Sámediggeráđđi.  147.  Submi.   .  72
182.   .  Sámediggi lea mearridan heaittihit dikki vuollásaš
ráđiid 01.01.2001 rájes. Seamma beaivvi rájes doaibmagoahtá Sámedikki
doarjjastivra daid foanddaid ja doarjagiid hálddašeaddjin maid
Sámediggi sirdá doarjjastivrii juogadeapmái. Sámediggi lea áššis
44/00 mearridan njuolggadusaid doarjjastivrra várás, ja áššis 49/00
fas nammadan lahtuid Sámedikki doarjjastivrii.  Sámi giellaráđđi.
Sámediggi lea addán Sámi giellaráđđái ovddasvástádusa juogadit
stáhtalaš doarjagiid 16.650.000,- ruvnno sámi dulkonbálvalussii ja
guovttegielalašvuhtii, dan guđa gildii mat gullet sámegiela
hálddašanguvlui: Kárášjoga gildii, Guovdageainnu suohkanii, Deanu,
Porsáŋggu, Unjárgga gielddaide ja Gáivuona suohkanii ja Finnmárkku
ja Tromssa fylkkagielddaide. Sámediggi dohkkehii ođđa njuolggadusaid
23.-26.2.1999 jagi 2000 doarjagiid juogadeapmái. .  Juolludeami
njuolggadusaid mielde lei kr 13.486.500,- nammaduvvon
guovttegielalašvuođa lassigoluide. Juohke gielda oažžu
vuođđodoarjaga mii lea 4,5 % olles supmis. Fylkkagielddaid
vuođđodoarjja lea 3 % olles supmis. 51 % olles supmis juolluduvvo
gielddaide nu ahte 1/3 oassi juogaduvvo gieldda olmmošlogu mielde,
1/3 oassi juogaduvvo dan olmmošlogu mielde mii lea dieđihuvvon sámi
jienastuslohkui, ja 1/3 oassi juogaduvvo ohppiidlogu mielde geain lea
oahpahus sámegielas dahje sámegillii. .  Ruhta mii báhcá maŋŋel 5.1,
5.2 ja 5.3 čuoggáid juolludeami, galgá juogaduvvot doaimmaide mat
nannejit sámegiela. Gielddat ja fylkkagielddat, searvvit ja ovttaskas
olbmot ohce prošeaktadoarjagiid kr 8.261.999,-
ovddas. Juolludusnjuolggadusaid mielde lei biddjon 3.163.500,- ruvnno
sámegiela ovddidandoaimmaide. Ruhta galgá geavahuvvot doaimmaide mat
ovddidit ja nannejit sámegiela. Sámi giellaráđđi lea jagi 2000:s
vuosttažettiin vuoruhan gielddaid ja fylkkagielddaid
prošeavttaid. Sámi giellaráđđi attii gielddaide/fylkkagielddaide
válddi vuoruhit makkár prošeavttaid čađahit. Sámi giellaráđđi
vuoruhii maiddái ohcamiid mat eai oaččo doarjaga sámegiela
ovddideapmái eará almmolaš ásahusain. .  2000â juolludeapmi
5.4 prošeavttaide:  Unjárgga gielda.  280 000.  Deanu gielda.  400
000.  Porsáŋggu gielda.  480 000.  Kárášjoga gielda.  400 000.
Gáivuona suohkan.  400 000.  Finnmárkku fylkkagielda.  500 000.
Tromssa fylkkagielda.  500 000.  Giellaveahkki John Henrik Eira bokte.
110 000.  Vestertana kapell- og bygdelag.  15 000.  Ája - Sámi
guovddáš.  71 000.  Giellabálkkašupmi.  7 500.  OKTIIBUOT.  3 163
500.  Sámediggi juolludii 2 956 000 ruvnno sámegiela ovddideapmái
lullisámi guvlui, julevsámi guvlui, Ofuohta ja Lulli-Romssa guovlluide
ja riddo- ja vuotnaguovlluide. Ruhtajuolludeami vuođđun leat
Sámedikki ráhkadan giellaplánat dáidda guovlluide. 2000:s ledje 24
ohcci, mat ohce oktiibuot 6068 720 ruvnno ovddas. Sámi giellaráđđi
vuoruhii čuovvovaš doaimmaid: Giellaguovddážat/gielladoaimmat,
Terminologiija/Sátnevuorká, Mánáid ja nuoraid gielladoaimmat,
Rávisolbmuid oahppu/Davvin-/Sámás-kurssat,
Giellamovttiidahttinbálkkašupmi.  Jagi 2000 juolludeapmi juohkásii
čuovvovaš surggiide:  Ofuohta- j a Lulli-Romssa guovllut.  726129.
Julevsámi guovlu.  1067048.  Lullisámi guovlu.  644923.  Riddo- ja
vuotnaguovllut.  517 500.  Juolluduvvon prošeaktaruhta.  2 955 600.
Sámi giellaráđđi lea ferten ođđasit juogadit muhtun
prošeaktaruđaid go ohccit leat dieđihan ahte eai nagot čađahit
daid plánejuvvon prošeavttaid.  Sámi giellaráđđi lea bargan gávdnat
vuogas vuogi movt ruovttoluotta oažžut dieđuid
giellaruhtajuolludemiid birra sihke gielddain ja fylkkagielddain mat
gullet Sámelága giellanjuolggadusaid hálddašanguvlui ja
prošeaktaruđa vuostáváldiin. 1999 lei maŋemus jahki go
giellaráđđi gáibidii dárkkistuvvon rehketdoalu hálddašanguovllu
gielddaid bissovaš ruđain. Giellaráđđi lea ee. Ráhkadan minstara
dasa movt galgá ohcat doarjagiid sámegiel prošeavttaide. Ulbmil lea
leamaš ahte ohcamis galgá boahtit ovdan movt prošeavtta áigu
čađahit, makkár ekonomálaš bealit prošeavttas leat ja maiddái movt
prošeavttain sáhttá ovddidit sámegiela. Dasa lassin lea ráhkaduvvon
minsttar movt doarjjaraporteren berre dáhpáhuvvat vai giellaráđđi
čielgaseappot oaidná masa ruđat leat geavahuvvon ja maiddái movt
prošeakta lea ovddidan sámegiela. Dát bargu lea leamaš hui
guovddážis giellaráđis. Gáibidit buriid prošeavttaid main sihke
sámegiela ovddideapmi ja ekonomalaš bealit leat deattuhuvvon, ja
maiddái buriid raporttaid movt ruđat geavahuvvojit giellaovddideami
ja ekonomiija dáfus, mielddisbuktet ahte giellaráđis lea buoret
vuođđu árvvoštallat prošeavttaid, ja dainna lágiin lea stuorát
vejolašvuohta joksat ulbmiliid ahte geavahit doarjagiid buoremus lági
mielde. .  Giellamovttiidahttinbálkkášupmi ja nammadiplomat:  Sámi
giellaráđđi lea vuođđudan sámegiela movttiidahttinbálkkašumi
olbmuide/ásahusaide/organisašuvnnaide geat/mat leat erenoamážit
bargan olahit Sámi giellaráđi ulbmilparagráfa, ja rahčan sámegiela
ovddas vai dat seailu ja ovdána. Bálkkašupmi lea ruhtasubmi kr 10
000,- ja dáiddadiploma maid Aino Hivand lei ráhkadan. Sámi
giellaráđđi lea ráhkadan njuolggadusaid dán
bálkkašupmái. Bálkkašumi oaččui Ájluovtta
váhnemjoavku. Bálkkašumi ožžo dan vuođul go leat nagodan jorgalit
giellamolsuma mii lei nu guhkás ollen julevsámi guovllus Norgga
bealde.  Sámi giellaráđđi lea dán jagi vuosttaš geardde juohkán
dáiddadiplomaid ásahusaide main leat vuogas sámegiel namat:
Davvisámegillii:  Áibmeáiti, Biigá, čálliidlágádus, čiŋat, DAT OS,
Davvi Girji o.s., Duodjegáldu, Duodjeloaidu, Duodje Viessu, Fearamii,
Finat, Giellaveahkki, Girjebusse Kárášjohka - Ohcejohka, Govadas
Kallio, Graveniid Duojit, Guovdageainnu lagasradio, Hommát, Iđut,
Jergul Asttu, Láillá siida, Min Áigi os, Noras, Radio Doaivu, Sara
duodji, Sámi Dáiddaguovddáš (Kárášjogas), Sámi Dáiddaguovddáš
(Mázes), Sámiid Duodji, Skániid girje, Šiella, Telegoahti os, Visot
OS.  Julevsámegillii:  Árran julevsáme guovdásj.  Lullisámegillii:
Voengelen Diehtie.   Sámi ealáhusráđđi.  Sámi ealáhusráđi bajimus
ulbmil lea: Nanu ja ealli servodat gos lea sihkkaris ássan ja viiddis
ealáhus- ja servodateallin. Vuosttaš váldoulbmil lea láhčit diliid
nu ahte luondduresursaealáhusat sáhttet álggahuvvot, bisuhuvvot ja
ovddiduvvot. 2. váldoulbmil lea ovddidit viiddis ealáhuseallima sámi
báikkálašservodahkii. 3. váldoulbmil lea veahkehit Sámedikki čoavdit
iežaset sámepolitihkalaš ja hálddahuslaš doaimmaid. Buot dát
definerejuvvon váldoulbmilat leat lagabui čielggaduvvon
iešguđetlágán doaimmaid bokte dain iešguđetge sektoriin mat bohtet
ovdan ráđi doaibmaplánas 2000. Čuovvovaš tabeallas oaidnit
ealáhusdoarjagiid maid Sámi ovddidanfoanda doarju jagi 2000:s, daid
ovddit jagiid ektui:  .  1998.   1999.   2000.   Eanandoallu.
3 307 000.  13,6 %.  3 336 000.  15,0 %.  2 134 500.  11,5 %.
Guolásteapmi.  4 840 800.  19,9 %.  3 655 374.  16,5 %.  2 134 500.
18,5 %.  Industriija/huksen ja rusttegat.  1 406 000.  5,8 %.  4 630
000.  20,9 %.  3 421 000.  18,0 %.  Gávpegálvu/duodji.  2 771 500.
11,4 %.  2 086 000.  9,4 %.  2 336 000.  12,6 %.  Turisma.  1 578 000.
6,5 %.  1 866 000.  8,4 %.  1 253 000.  6,8 %.
Opmodat/gávpe-doaimmat.  478 000.  1,9 %.  1 597 000.  7,2 %.  2 474
500.  13,4 %.  Alm./priv./sos. bálvalusat (kultuvra).  7 859 000.
32,2 %.  5 007 100.  22,6 %.  3 551 000.  19,2 %.  Regionála ja
báikkálaš doaimmat.  2 120 445.  8,7 %.  0.  0 %.  0.  0 %.   24
360 745.  100,0 %.  22 177 474.  100,0 %.  18 527 000.  100,0 %. 
Alm./priv./sos. bálvalusat (kultuvra) vuolde lea vuosttažettiin
doarjja gielddaid ja gielddaidgaskasaš doaibmaprošeavttaide, dán
vuolde dustenstašuvnnaid doarjjafoanda, iešguđetlágán doaimmat maid
Sis-Finnmárkku Nuppástuhttinprográmma hovde, álggahanoahppu,
Interreg-áššit, kultur- ja gielddaáššit. Oktiibuot leat 18
álggahanstipeandaohcama gieđahallojuvvon, ja dain dohkkehuvvojedje 6
ohcama. .  Dán tabeallas oaidnit makkár doarjalohpádusaid nissonolbmot
leat ožžon 2000:s: .  Ealáhus-doiammat.  Nissonolbmot.  1999 2000.
Dievdoolbmot.  1999 2000.  Fitnodagat.  1999 2000.  Eanandoalut.  701
000.  370 250.  2 113 000.  1 189 250.  522 000.  575 000.
Guolásteapmi.  392 000.  785 000.  2 297 374.  2 091 000.  966 000.
545 000.  Industriija/huksen & rusttegat.  209 000.  0.  750 000.  417
000.  3 671 000.  2 910 000.  Gávpegálvu / duodji.  520 000.  777 500.
231 000.  411 500.  1 335 000.  1 177 000.  Turisma.  150 000.  795
000.  535 000.  249 500.  1 181 000.  942 000.
Opmodat/fitnodatdoaibma.  46 000.  582 000.  121 000.  327 000.  1 430
000.  1 565 500.  Alm./priv./sos. bálvalusat (kultuvra).  225 000.
392 000.  343 000.  170 000.  4 439 100.  2 989 000.  2000.  38 %.
2986250.  62 %.  4 855 250.   10 685500.  1999.  2243000.  26 %.  6
390 374.  74 %.  13 544 100.   .  Lea váttis buktit justelogu das
man olu doarjja lea addon nissonolbmuide. Juolludemiid leat sihke
ovttaskas nissonolbmot ožžon, ja dievdoolbmuiguin ovttas. Muđui lea
addon doarjja fitnodagaide ja ásahusaide gos nissonolbmuid
bargobáikkit leat guovddážis. Dát guoská erenoamážit kap. 530,
poasta 70.5 Duodji juolludemiide. Ideála mielde galggašii
nissonolbmuid lohku leat badjeleappos. Muhto go jurddaša ahte Sámi
ovdánahttinfoanda vuosttažettiin doarju vuođđoealáhusaid, gos
dávjjimusat leat dievdoolbmot geat ohcet, de sáhttá lohkat ahte
nissonlohku lea dohkálaš. Sámi eanandoalloplána duođašta ahte
nissoneanandolliid lohku lea gaskal 15 ja 35 % viđa válljejuvvon sámi
gielddas. Vuođđoealáhusaid dáfus leat dáluin oktasaš
doallovttadagat gosa sihke nissonolbmot ja dievdoolbmot gullet. .
Čuovvovaš tabeallas oaidnit fondda 2000 doarjaga geográfalaš
juogadeami dan guokte ovddit jagi ektui: .  Fylka.  Gielda.  1998.  %.
1999.  %.  2000.   .   .   Finnmárku.  Kárášjohka.  2 028 100.
8,3.  2 994 000.  13,5.  2 484 000.  13,4.  Guovdageaidnu.  1 894 000.
7,8.  2 542 374.  11,5.  2 218 000.  12.  Porsáŋgu.  1 962 000.  8,0.
1 242 000.  5,6.  1 725 000.  9,3.  Gáŋgaviika.  88 000.  0,4.  236
000.  1,1.  46 000.  0,2.  Fálesnuorri.  996 000.  4,1.  390 000.
1,8.  397 000.  2,1.  Davvesiida.  988 000.  4,1.  309 000.  1,4.  55
000.  0,3.  Muosát.  422 000.  1,7.  43 000.  0,2.  43 000.  0,2.
Unjárga.  2 769 000.  11,4.  816 000.  3,7.  1 504 000.  8,1.  Deatnu.
2 352 000.  9,7.  2 828 000.  12,8.  1 134 500.  6,1.  Áltá.  1 192
000.  4,9.  2 191 000.  9,9.  1 146 000.  6,2.  Olggobealde (1).  1
452 000.  5,9.  787 000.  3,5.  835 000.  5,1.   .   .  Tromsa.
Rivttát.  75 000.  0,3.  120 000.  0,5.  0.  0.  Návuotna.  1 221 000.
5,0.  2 557 000.  11,5.  1 599 000.  8,6.  Gáivuotna.  1 840 000.
7,5.  1 561 000.  7,0.  1 138 000.  6,2.  Loabát.  88 000.  0,4.  8
000.  0,0.  109 000.  0,6.  Skánit.  136 000.  0,5.  348 000.  1,6.
313 000.  1,7.  Omasvuotna.  369 000.  1,5.  1 350 000.  6,1.  1 308
000.  7,1.  Sáččá.  150 000.  0,6.  250 000.  1,1.  600 000.  3,3.
Tromsa (Moskavuotna).  832 000.  3,4.  259 000.  1,2.  190 000.  1.
Olggobealde.  848 000.  3,5.  204 000.  0,9.  10 000.  0,1. 
Nordlánda.  Evenášši.  263 000.  1,1.  158 000.  0,7.  0.  0.
Divttasvuotna.  1 156 000.  4,7.  626 000.  2,8.  395 000.  2,1.
Olggobealde.  225 000.  0,9.  0.  0,0.  37 000.  0,2.  Lullisámi
guovlu.  (Earret Nordlándda fylkka).  85 000.  0,4.  358 000.  1,6.
987 500.  5,3.  Doaibmag. olggob. / gielddaidgskDoaimmat.   929 445.
3,8.  0.  0,0.  153 000.  0,8.  Juolludeami submi.   24 360 745.
100.  22 177474.  100.  18 527 000.  100.  Submi lea vuosttažettiin
juolluduvvon prošeavttaide mat čađahuvvojit min geográfalaš
doaibmasuorggi siskkobealde, ja lea danne doaibmasuorggi
ealáhusdolliide oaivvilduvvon.  Sámi kulturmuitoráđđi.
Sámediggeráđđi ásahii Sámi kulturmuitoráđi njukčamánu
22.-23.b. 1994 ja dat doaibmagođii suoidnemánu 15. b. 1994 Sámedikki
presideantta ortnega nr. 01/94 suoidnemánu 5. b. 1994 vuođul. .  Sámi
kulturmuitoráđis lea ovddasvástádus sámi kulturmuitoprošeavttaid
jahkásaš doarjagiid juogadeamis ja máksimis. Doarjagat addojit
doaimmaide maid ulbmil lea seailluhit bajimus kulturmuitofágalaš
áššiid sámi kulturmuittuid ja kulturbirrasiid dáfus, ja sámi
vistegáhttema dáfus. Riksantikvára 2000 bušeahtas lei biddjon kr
1.000.000,- sámi kulturmuitogáhttemii. Dasa lassin juolluduvvui kr
14.000,- 1999 doarjjaruđain. Dasto lei jagi 2000 doarjjarámma kr
1.014.000,-. Sámi kulturmuitoráđđi oaččui 39 ohcama
2000:s. Oppalaš ohcansubmi lei kr 1.880.765. Sámi kulturmuitoráđđi
juogadii doarjagiid čuovvovaš doaimmaide 2000:s:  Finnmárku:  287
000.  Tromsa:  489 000.  Nordlánda:  119 000.  Lullisápmi:  119
000.  Submi.  1 014 000.  Dárkilet dieđuid gávnnat ráđi
Kulturmuitoráđi jahkedieđáhusas.  Sámi kulturráđđi.  Sámi
kulturráđđi lea vuollásaš ráđđi Sámedikkevuogádagas. Sámi
kulturráđđi hálddašanbargu lea ee. čađahit Sámedikki politihka
daiguin veahkkedoaimmaiguin mat leat juolluduvvon jahkásaš
bušeahtas. Earret Sámedikki hálddašandoaimmaid, lea Sámi
kulturráđđi maiddái Sámedikki fágapolitihkalaš orgána, ja sáhttá
buktit fágapolitihkalaš cealkámušaid sámi kulturpolitihkas. Sámi
kulturráđđi lea 2000:s hálddašan dáid doarjjaortnegiid: Sámi
kulturfoanda, doarjja sámi lágádusdoibmii, doaibmadoarjja sámi
kulturviesuide, doaibmadoarjja sámi kulturorganisašuvnnaide ja sámi
mánáid bajásšaddaneavttuide. .  Sámi kulturráđđi lea jagi 2000:s
vuosttažettiin bargan ollašuhttit daid gáibádusaid ja vuordámušaid
maid álbmot ja eará orgánat bidjet, ja reguleret iežas doaimma daid
ekonomalaš rámmaid mielde maid Sámediggi bidjá. .  Sámi mánáid
bajásšaddaneavttut doarjjaortnega siskkobealde leat 2000:s
erenoamážit áŋgiruššan almmuhit sámegielat mánáid- ja
nuoraidbláđi. Vuoruheami vuođđun leat dat váilevaš fálaldagat mat
dán ulbmiljovkui leat, ja sámegiel lohkandábiid nannema
mávssolašvuohta. Dán oktavuođas fuomáša ráđđi erenoamážit man
váilevaš sámegielat girjjálašvuohta lea nuoraide, erenoamáš
girjjálašvuohta maid nuorat leat čállán nuoraid váste. Ráđi mielas
lea deaŧalaš vuoruhit dán ášši, ja dan oktavuođas galgá ásahuvvot
stipeandaortnet. Ráđđi lea álggahan, nu go 2000 doaibmaplánas boahtá
ovdan, barggu ásahit stipeandda mii ovddida ja hásttuha ráhkadit
mánáid ja nuoraid girjjálašvuođa. Kulturráđđi áigu vuoruhit
mánáid- ja nuoraidgirjjálašvuođa almmuheami lágádusaid vuoruhemiid
ektui. Kulturráđđi bivdá Sámedikki joatkit geahččalanprošeavttain
«Dåjmalasj máná» maiddái jagi 2001:s. .  Sámi giellaráđđi doaibmá
Sámi kulturfoandda stivran ja jođiha juolludemiid iešguđetge
doarjjaortnegiid mearriduvvon njuolggadusaid vuođul. Sámedikki 2000
bušeahtas juolluduvvui kap. 540, poasta 52.1 «Sámi kulturfoanda»
bokte kr 9 475 000,- inkl. 2 500 000,- sámi mánáid
bajásšaddaneavttuide. Foanda doaibmá miehtá riikka. Jagi 2000
doaibmaplánas biddjui 6 975 000,- ruvnno doaibmaguovlluide. Ohcamat
leat veaháš geahppánan. Foandda oppalaš ohcansupmi jagi 2000:s lei
birrasiid 14,3 mill. ruvnno. Lohku lea njiedjan birrasiid 3
mill. ruvnnuin 1999 loguid ektui. .  Ná juohkásii Sámi kulturfoandda
doarjja jagi 2000:s, ja ovddit jagi. (Submi lea 1000 ruvnnuin):
Áššesuorgi / jahki.  1999.  2000.  Girjjálašvuohta.  2600.  2100,0.
Govvadáidda/duodji.  1200.  595,5.  Musihkka.  1441.  1105,1.  Friddja
sámi teáhterdoaimmat.  424.  480,0.  Eará doaimmat.  2431.  2690,5.
Submi.  8107.  6 971,1.  Tabealla duođašta unnitgolaheami kr 3 900,-
dan ektui mii lei juolluduvvon, kr 6 975 000,-. .  Dearvvašvuođa- ja
sosiáldoaimmat.  Prošeaktaruđat galget veahkkin ovdánahttit
ovttaárvosaš dearvvašvuođa- ja sosialbálvalusaid sámi álbmogii. Kr
3 804 010 sturrosaš doarjja lea juogaduvvon čuovvovaš
vuoruhansurggiide 2000:s: .  2000 vuoruhansuorggit.  (vuoruhansuorggit
sáhttet leat seahkálaga).  Juolluduvvon submi .  Ohccit juolluduvvon
ruđaide.  Čielggadan- ja prošeaktabargu man ulbmil lea heivehit
dearvvašvuođa- ja sosialbálvalusaid sámi dilálašvuođaide.  kr 1
114 010.  7.  Doaimmaid prošeaktabargu ja metodaovdánahttin - maid
vuođđu lea sámi kultuvrras - mat galget njuolga buoridit sámi
álbmoga dearvvašvuođa- ja sosiáladili.  kr 540 000.  5.  Doaimmaid
metodaovdánahttin ja heiveheapmi iešguđetge dárbbuid dáfus sámi
guovlluid oppalaš dearvvašvuođa- ja sosialbálvalusa siskkobealde.
kr 800 000.  5.  Dearvvašvuođa- ja sosialbargiid oahpahit sámi
gielas ja kulturipmárdusas.  kr 1 350 000.  9.  Dulkonbálvalusa
viiddideapmi.  0.  0.  Geográfalaččat juohkásedje ruđat ná:
Guovlu.  Ohcciid lohku.  Juolluduvvon.  Lullisámi guovlu.  3.  kr 560
000.  Norlánda.  4.  kr 510 000.  Tromsa.  9.  kr 1 384 010.
Finnmárku.  10.  kr 1 350 000.  Oktiibuot.  26.  kr 3 804 010. 
Hálddahusdássi.  Váldohálddahus fárrii ođđa Sámedikkevistái
borgemánu 2000 loahpageahčen. Gonagaslaš Majestehta Gonagas Harald
rabai Sámedikki ođđa vistti almmolaččat skábmamánu 2. beaivvi, ja
dan guokte maŋit beaivvi leai rabas visti ja iešguđetlágán
doalut. Buot dáhpáhusaide ledje boahtán olu olbmot. .  Sámedikkis leat
2000juovlamánus 89,8 jahkedoaimma. Govus dás vuolleleappos muitala
movt bargit leat juohkásan ossodagaide, ja movt iešguđetge
ossodagaid sohkabealjuohku lea. .   .   .   .  GDO: Girjerádjo-
ja diehtojuohkinossodat / Bibliotek- og informasjonsavdelingen.  SKMR:
Sámi kulturmuitoráđđi / Samisk kulturminneråd.  SKR: Sámi
kulturráđđi / Samisk kulturråd.  SNR: Sámi ealáhusráđđi / Samisk
næringsråd.  PHO: Plána- ja hálddahusossodat / Plan- og
administrasjonsavdelingen.  SEO: Servodatossodat / Samfunnsavdelingen.
OAO: Oahpahusossodat / Opplæringsavdelingen.  SGR: Sámi giellaráđđi
/ Samis språkråd.  SGL: Sámi giellalávdegoddi / Samisk språknemnd. 
Sámedikki hálddahus fuolaha ahte Sámedikki ráđđe- ja
dievasčoahkkinbeavdegirjjit gávdnojit sihke sámegillii ja
dárogillii. Dievasčoahkkimiid áššit sáddejuvvojit sámegillii ja
dárogillii. Sámedikki čilgehusat, jahkedieđáhusat, plánat
jna. gávdnojit maid sihke sámegillii ja dárogillii. Reivvet sámegiela
hálddašanguovllu gielddaide čállojuvvojit dábálaččat goappaš
gielaide. Jus váldá oktavuođa sámegillii, de oažžu vástádusa
sámegillii. Sámelága mielde lea dievasčoahkkináirasiin lohpi hupmat
juogo sámegillii dahje dárogillii, movt dál de ieš háliida. Danne
dulkojuvvojit dievasčoahkkimat sámegielas dárogillii dahje
nuppeguvlui. .  Lea stuora hástalus ovddidit sámegiela geavaheami
áššemeannudemiid, čoahkkimiid ja eará oktavuođaid dáfus. Ferte
leat ulbmil ovddidit ja nannet sámegiel máhtuid oppa Sámedikki
organisašuvnnas. Dát lea deaŧalaš danne go eará almmolaš orgánat
dávjá gehččet Sámedikki ovdagovvan sámegiela geavaheami dáfus. .
Girjerádjo- ja diehtojuohkinossodat.  Dan rájes go Girjerájus- ja
diehtojuohkinossodat ásahuvvui borgemánu 1. b. 2000, de leat ossodagas
mannan hui olu resurssat doaimmaide mat gusket fárremii ja
sajáiduvvamii ođđa vistái, ja almmolaš rahpama plánemii ja
čađaheapmái. Ossodaga doaimmat ja ovddasvástádusat leat: .  láhčit
diliid ja koordineret Sámedikki diehtojuohkinfágalaš doaimma.
fuolahit aktiivvalaš ja rievttes dieđuid medijai ja bidjat eavttuid
medija beroštumiide Sámedikki ektui.  fuolahit bargguid mat gullet
Sámi sierrabibliotehkii ja doaibmat Sámedikki hálddašangirjerájusin.
lágidit dievasčoahkkimiid.  doaimmahit oktasašbálvalusaid nugo
jorgaleami, máŋgema, gávppašit mašiinnaid, biergasiid ja dávviriid
.  fállat arkiiva- ja diehtojuohkinbálvalusaid hálddahussii ja
olgguldas olbmuide.  bagadallat muđui sámedikkevuogádaga
arkiivadoaimmaid dáfus.  fuolahit sámedikkevistti bajásdoallama ja
jođiheami.  doaimmahit áššemeannudeami čoahkkinjođihangoddái,
doaibmat bearráigeahččolávdegotti čállingoddin, ja bargat
áššemeannudemiin Sámediggeráđđái ossodaga suorggi siskkobealde ja
fuolahit ahte áššit čuovvoluvvojit go lea dárbu.   Girjerádjo- ja
diehtojuohkinossodat lea 2000 čavčča ovttasbargan.  Stáhta
diehtojuohkinbálvalusain álggahit prošeavtta sámi.  jienastuslogu ja
sámedikkeválggaid searvama ektui. Prošeakta galgá.  doaibmat jagi, ja
das galgá leat sierra stivrenjaovku ja  referánsajoavku. Prošeavtta
ulbmil lea oažžut eambbo dieđuid sámi.  jienastuslogu birra, ja
dakko bokte oažžut buoret vuođu.  árvvoštallat makkár doaimmat
váikkuhivčče sámi jienastuslohkui.  čáliheami.  Ossodat lea leamaš
mielde hábmeme diehtojuohkinvuogádaga.  neahtas mas intraneahtta ja
interneahtta leat vuođđun. Ođđa.  diehtojuohkinvuogádaga ulbmil
lea lágidit bargiide ja álbmogii buoret.  vejolašvuođa gokčat sin
diehtojuohkin- ja  gulahallandárbbuid. Čoavddus lea ráhkaduvvon nu
ahte ipmirda sihke.  sámegiela ja dárogiela ollislaččat, ja dat lea
álkidis vuogádat mii.  galgá sihkkarastit geavaheddjiide jođánis
diehtojuohkima. Plána.  mielde galgá vuogádat doaibmagoahtit
ođđajagimánus 2001. Ulbmil.  lea ahte Intraneahtta ja Interneatta
galget guovtti jagis šaddat.  Sámedikki deaŧaleamos diehtojuohkin-
ja gulahallankanálan sihke.  siskkáldas ja olgguldas geavaheddjiide.
Ossodat lea bargan.  hábmenprográmmain mii galgá fuolahit Sámedikki
organisašuvdnii.  ollislaš visuála profiilla oktasaš
logoin. Prográmma galgá fuolahit.  ahte Sámediggi čielgasit doaibmá
representatiiva ja álbmotválljen.  orgánan Norgga sámiide, ja galgá
deattuhit dikki rolla sámi.  oktasašárvvuid hálddašeaddjin. Lea
ráhkaduvvon hápmemanuála mas lea.  Sámedikki váldologo,
kántorbiergasiid málat, ja áššebáhpiriid,  almmuhemiid ja
almmuhusaid málat. Dát galget váldot atnui.  ođđajagimánus 2001.
Maŋŋel go váldohálddahus fárrii ođđa.  Sámedikkevistái, de lea
olbmuin šaddan stuora beroštupmi galledit.  vistti ja háhkat
dieđuid Sámedikki birra. Ossodagas leat fásta.  beaivválaš
čájehallamat, ja vuostáváldá maiddái joavkkuid.  olggobealde fásta
áiggiid jus lea dárbu. Sullii 5000 olbmo leat.  galledan Sámedikki
maŋŋel go fárrii ođđa vistái.  Sámi.  medijapolitihka bajimus
ulbmiliid ja prinsihpaid ráhkadeami.  oktavuođas lea ossodat lágidan
medijaseminára. Semináras.  gieđahalle guovddáš áššiid sámi
aviissaid preassadoarjaga dáfus,  nisson- ja dievdoperspektiivva sámi
mediain, ja vuosttašamanuenssa.  Eli Skogerbø raportta sámi mediaid
birra. Seminára loahpahuvvui sámi.  mediapolitihka ja sámi aviissaid
debáhtain.  Girjerájus- ja  diehtojuohkinossodat lea bargame
Sámedikki.  bálvalusčilgehusain. Čilgehus mii galgá leat gárvvis
álggugeahčen.  2001, galgá buori ja čorgadis vuogi mielde addit
dieđuid.  geavaheddjiide das makkár bálvalusaid Sámedikki hálddahusas
ja.  hálddašeamis sáhttet fidnet.  Go boares arkiivačoavdaga ii
sáhte.  šat eambbo viiddidit, de fertii Sámediggi ráhkadišgoahtit
ođđa.  čoavdaga go Sámi sierrabibliotehka ja ovddes Sámi
oahpahusráđđi,  dál Sámedikki oahpahusossodat, biddjojuvvojedje
Sámedikki.  vuollái. Dál lea ráhkaduvvon ođđa arkiivačoavdda olles.
sámediggevuogádahkii. Dát čoavdda galgá doaibmagoahtit.
ođđajagimánu 2. b. 2001 rájes.  Ođđa arkiivavuogádat váldojuvvui.
atnui go hálddahus fárrii ođđa vistái. Dál vuoruhit rádjanarkiivva.
ja gáiddusarkiivva oažžut ortnegii. Dáppe leat buot áššit maid.
Sámediggi lea gieđahallan ásaheami rájes, ja dál leat dieđut.
páhkkejuvovn kássaide. Dán bargui ferte várret veaháš áiggi danne go.
arkiivabargit galget arkiivabargui lassin maiddái telefovnnaid
gohkket.  ja bagadallat áššemeannudeddjiid, jođiheddjiid ja
vuollásaš.  ráđid.  Sámediggi háldiida buoridit bálvalusaid ee. min.
interneahttafálaldagaid geavaheddjiide, ja danne lea leamaš dárbu.
ođasmahttit dihtorvuogádaga. Dattetge lea ođasmahttimis leamaš.
dakkár váikkuhus ahte eat sáhte čálihit almmolaš journalaid ja.
eará journalraporttaid maŋŋel go Sámediggi fárrii ođđa vistái.
Sámi sierrabibliotehka/Samisk spesialbibliotek, SSB, lea leamaš.
sierra stáhtaásahus 1983 rájes, ja našuvnnalaš kulturásahus 1996.
rájes. Ođđajagimánu 1. b. 2000 šattai SSB Sámedikki.  hálddahusa
oassin. Gitta borgemánu 2000 loahpageahčái.  doaimmai SSB ovttas
Kárášjoga bibliotehkain Sámi joatkkaskuvllas.  SSB váldobargu lea
háhkat, vurkkodit, heivehit ja gaskkustit girjjiid.  ja eará
materiálaid sámegillii, ja sámi diliid birra beroškeahttá.
gielas. Dál galgá girjerájus maiddái doaibmat Sámedikki.
hálddahusgirjerádjun. Ulbmil lea ahte SSB galgá šaddat sámi.
girjjálašvuođa ja sámi girjerádjo- ja diehtojuohkinbálvalusa.
gelbbolašvuođaguovddážin. Sámi sierrabibliotehkas leat seamma.
rahpanáiggit go Sámedikkis Kárášjogas; dii. 08.00 - 15.45 dálvet ja.
dii. 08.00 - 15.00 geasset.  SSB dihtorbása sirrejuvvui.
álbmotgirjerádjosa básas 1999 loahpageahčen, ja SSB osttii ođđa.
rusttegiid vai birge jagi 2000 molsumiin. Ledje olu váttisvuođat.
dihtorbásaid earuheami oktavuođas, ja dáid čuolmmaid čoavdinbargu.
ii leat vuos loahpahuvvon. Maŋŋel go SSB fárrii ođđa.
Sámediggevistái, de leat bohciidan váttisvuođat sámegiel
bustávaiguin.  girjerádjosa dihtorvuogádagas. Dát lea dagahan ahte ii
leat sáhttán.  registreret materiálaid rievttes vuogi mielde, eai ge
leat sáhttán.  čállit hobehanreivviid ja listtuid
luoikkaheddjiide. Dát lea.  maiddái dagahan heajut bálvalusa
geavaheddjiide danne go olbmot eai.  beasa geavahit girjerádjosa
bása. SSB árvvoštallá dál oastit ođđa.  girjerádjovuogádaga mii
gulahallá vistti dihtorbásain. Dál ferte vuos.  háhkat gaskaboddosaš
čovdosiid dassážii go ođđa vuogádat.  doaibmagoahtá.  Plána- ja
hálddahusossodat Plána- ja  hálddahusossodagas lea ovddasvástádus
ráhkadit ja heivehit buori.  bargiidpolitihka, ásahit ja ovddidit
buriid ja rašuvnnalaš.  IT-čovdosiid Sámediggái, ja maiddái
koordineret ja fuolahit Sámedikki.  dásseárvo-, ekonomiija- ja
plánabargguid. Mii galgat dasa lassin.  áššemeannudit politihkalaš
dássái ja heivehit iešguđetlágán.  oktasašdoaimmaid dárbbu mielde.
Dásseárvodoaibmaplána mii deattuha.  sámi nissonolbmuid dili, oktan
vuoruhansurggiiguin, ulbmiliiguin ja  doaimmaiguin 1999-2001, ja
Sámediggeplána 1998-2001 áigodahkii, leat.  vuođđun
dásseárvobargui. Doaibmaplána lea juhkkojuvvon viđa.
oassái. Vuosttaš oassi gieđahallá plána, plánaproseassa ja eará.
plánaid oktavuođaid duogáža. Nuppi oasis lea oanehaččat
dásseárvvu.  birra sektorrasttideaddji politihkkasuorgin, Sámi
nissonprošeavtta.  birra ja čilgehus das makkár ovttasbargu
Sámedikkis lea olggobeale.  beliiguin. Goalmmát oasis leat
váldoulbmilat ja hástalusat, ja  njealját oassi fas čilge Sámedikki
1999-2001 áigodaga.  ovttadássásašvuođabarggu vuoruhansurggiid,
ulbmiliid ja  doaimmaid. Maŋemus oasis lea ekonomalaš ja
hálddahuslaš.  váikkuhusaid birra.  Sámediggi lea cealkán ahte biras-
ja.  nissonperspektiivvat leat deaŧalaččat boahttevaš politihka.
hábmemis. Lea deaŧalaš ahte dásseárvu šaddá integrerejuvvon oassin.
Sámedikki ollislašperspektiivvas, ja ahte das ii ráhkaduvvo ođđa.
sektuvra. Plána- ja hálddahusossodat koordinere Sámedikki politihka.
doaimma sohkabealperspektiivva ja dásseárvvu dáfus. Ossodagas lea.
sierra virgi dáidda doaimmaide. 2001 rájes šaddá bušeahtta.
deaŧalaš stivrendokumentan, ja Sámediggi lea áššis 41/00 2001.
bušeahtta čuovvolan integrerenbargguid.  Hálddahus Kárášjogas.
molssui eanas dihtormašiinnaid ja prográmmagálvvuid dalle go fárrii.
ođđa Sámediggevistái. Dát lei dárbbašlaš vai sáhttit bissut.
ovdáneamis fárus. Kárášjoga mánáidskuvla oaččui boares rusttegiid,
sis lei stuora dárbu mašiinnaide. Dál leat buot ossodatkantuvrrat.
olggobealde Kárášjoga oktasaš fierpmádagas. Teknihka dáfus lea dát.
stuora hástalus. Boahtte jagi mielde áigut bargat buoridit.
ossodatkantuvrraid linjjáid. Sámediggi lea ožžon buoret.
kapasitehta IT dáfus go leat bidjan virgái 1 ođđa.
IT-konsuleantta. Dát buktá buoret vejolašvuođaid ovdánahttit ja.
heivehit čovdosiid mat leat ráhkaduvvon juste Sámedikki dárbbuid.
mielde. Dasa lassin ii leat hálddahus nu hearki gelbbolašvuođa
dáfus.  go leat eanet bargit geat máhttet IT.  1999 čavčča rájes
lea.  Sámediggi bargan ásahit albma Interneahtta-fálaldaga ja doaibmi.
intraneahta bargiid váste. Ovdaprošeakta loahpahuvvui juovlamánus.
1999. Borgemánus 2000 čállojuvvui šiehtadus.
TietoEnator-fitnodagain, guhte galgá buvttadit dákkár.
čovdosa. Čoavddus lea biddjome doibmii juovlamánus 2000, ja.
loahpalaš almmuheapmi galgá dáhpáhuvvat.  ođđajagimánus/guovvamánus
2001. Dáinna čovdosiin galgá.  Sámediggi olahit mihá eanebuid go
ovdal. Interneahtta lea mearihis.  deaŧalaš, ja Sámedikki ođđa
Interneahttafálaldat šaddá.  mávssolaš veahkkeneavvun olahit
nuoraid. Leat maiddái pláneme sáddet.  dievasčoahkkimiid Interneahta
bokte. Intraneahtta šaddá mávssolaš.  veahkkin go galgat buorebut
ovttastahttit ossodatkantuvrraid mat.  geográfalaččat leat nu
bieđgguid. Golggotmánus 2000 čálii.  Sámediggi šiehtadusa IT
Kontorsystemer AS:in.  govdafierpmádatbálvalusaid buvttademiin. Dát
mielddisbuktá ahte.  Interneahtta-doaimma kapasitehta buorrána
dovdomassii.  Danne go.  davvisámegiel bustávat eai álgoálggus gávdno
dihtormašiinnain, de.  leat ráhkaduvvon erenoamáščovdosat vai
prográmmat ipmirdit.  daid. Ovdal mávssii sámegielčoavddus kr 5000,-
liseanssa.  nammii. 1998:s osttii Sámediggi vuoigatvuođaid dákkár.
prográmmagálvvuide, ja lean dan rájes addán daid nuvttá.
olbmuide. Prográmmat leat leamaš hui bivnnuhat. Muhto.
erenoamáščovdosat eai doaimma dohkálaš bures, ja danne lei dárbu.
bargat dan badjelii ahte sámegiel bustávat biddjojit standardin.
prográmmaide. Dán jagi čálii Sámediggi šiehtadusa Microsoftain ahte.
ođđaseamos vuogádagat galget doarjut davvisámegiel bustávaid. Dat.
lea stuora lávki rievttes guvlui integreret sámegiela.
dihtorprográmmagálvvuide. Dattetge bissu dárbu.
erenoamášprográmmagálvvuide, danne go olu mašiinnat eai dohkket.
Windows 2000.  Sámegiella lea almmolaš giella Norggas, ja danne.
oaidná Sámediggi čielgasit Norgga eiseválddiid ovddasvástádussan.
fuolahit ahte buot prográmmagálvvut mat vuvdojuvvojit Norggas, dorjot.
sámegiel bustávaid.  Servodatossodat Servodatossodaga deaŧaleamos.
doaibman leat gieđahallat áššiid mat gusket fágasurggiide nu go.
vuoigatvuođat ja iešmearrideapmi, davviriikkalaš áššit,
sámediggeválggat, dearvvašvuođa- ja sosiáladoaimmat ja
johtolat. Mii.  koordineret politihkalaš jođihangotti čoahkkimiid,
ja meannudit.  áššiid mat gusket sámi dearvvašvuođa- ja
sosiálaulbmiliid.  juolludemiide, ja maiddái doarjjastivrra
váiddaáššiid.  Sámediggeráđđái. Jagi 2000 bargu lea maiddái
čilgejuvvon.  jahkedieđáhusa nuppi kapihttalis.  Oahpahusossodat
Sámedikkis lea.  ovddasvástádus ráhkadit sámi oahpponeavvuid
vuođđoskuvlla ja  joatkkaoahpahusa oahppoplánaid mielde, ja.
rávisolbmuidoahpahusa čilgehusaid mielde. Sámedikkis lea maid.
ovddasvástádus dohkkehit sámi oahpponeavvuid mat leat álggahuvvon.
ovdal borgemánu 1. b. 2000. Dasa lassin ráhkaduvvojit oahpponeavvut.
mánáidgárdedássái.  Sámedikki ulbmil lea ahte lágádusat galget.
ráhkadit oahppogirjjiid. Sámediggi čađahii 128.
oahpponeavvoprošeavtta jagi 2000:s. Lágádusain lei ovddasvástádus.
¾ oasis prošeavttain, ja Sámediggi fas fuolahii ¼ oasi.
prošeavttain. Jagi 2000:s gárvvistuvvojedje 45 oahpponeavvu. Leat.
ráhkaduvvon sihke ohppiidgirjjit, bagadallangirjjit, temágirjjit ja.
erenoamášpedagogalaš oahpponeavvut davvi-, lulli- ja
julevsámegillii.  mat galget geavahuvvot vuođđoskuvllas,
mánáidgárddiin ja  joatkkaoahpahusas.  Oahpahusossodat lea
dohkkehuvvon AV-guovddážin ja  bádde buot sámi tv-prográmmaid, nu
ahte sámi skuvllat ja mánáidgárddit.  besset luoikkahit prográmmaid ja
geavahit oahpahusas. Sámediggi.  ovttasbargá NRK
Undervisningsredaksjoneniin ja Norsk filminstituttain.  ráhkadit
sámegiel veršuvnnaid oahpahusfilmmain. Dan oktavuođas.  leat dán
jagi ráhkaduvvon 20 oahpahusprográmma ja okta.  animašuvdnafilbma
davvisámegillii, okta lullisámegillii ja guokte.  julevsámegillii.
Lea juolluduvvon ruhta elektrovnnalaš oahpponevvui,  «Sámegiella
C-giellan», mii gávdno neahtas. Dasa lassin leat golbma.  ođđa
pedagogalaš dihtorprográmma jorgaluvvome sámegillii.
Álgooahpahusprošeavtta váldoulbmil lea gávnnahit daid lohkanmetodaid.
ja dan lohkanmetodihka mii buoremusat heive mánáide geain lea.
sámegiella vuosttašgiellan ja geat ožžot vuođđo lohkanoahpahusa.
sámegillii. Prošeakta galgá dáid metodaid systematiseret ja oažžut.
johtui oahpahusas. Dát galgá ee. dáhpáhuvvat dan bokte ahte geavaha.
dan gelbbolašvuođa, daid máhtuid ja vásihusaid mat sámegielat.
oahpaheaddjit leat dán áigge. Álgooahpahusprošeavtta oktavuođas.
lea maiddái álggahuvvon gelbbolašvuođaloktenprográmma.
skuvlajođiheddjiid ja PP-bálvalusa bargiid várás. GOD ávžžuhusaid.
mielde lea Sámediggi jorgalahttime/heiveheame davvisámegiela.  lohkama
kártenmateriálaid. Bargu dahkko Senter for leseforskning ja  ovtta
prošeaktajođiheaddji ovttasbargguin. 2., 3., 5., 7., ja.
9. luohkáide almmuhuvvojit kártengihppagat. Stuoradiggi lea mearridan.
ahte 2. ja 7. luohkáid kárten lea geatnegahtton doaibma 2000
čavčča.  rájes.  Oahpahusossodat lea álggahan barggu ráhkadit
plána.  erenoamášpedagogalaš gelbbolašvuođa loktema dáfus sámi.
guovlluin. Dan rájes go prošeakta álggahuvvui, leat rektorat ja.
oahpaheaddjit, mánáidgárddit ja muhtun PP-bálvalusat sámi guovlluin.
addán dieđuid. Diehtočohkkema vuođđun leat leamaš sihke O97/O97S.
bajimus ulbmilat oahpahusa heiveheami dáfus dakkár mánáide geain leat.
erenoamášpedagogalaš dárbbut, ja Oahpahuslága vuoigatvuohta.
erenoamášoahpahussii.  Girko-, oahpahus- ja dutkandepartementa.
bivddii ovddeš Sámi oahpahusráđi organiseret sámi joatkkaoahpahusa.
Ođastus 94 evaluerema. Leat ráhkaduvvon guokte evaluerenraportta.
(NIBR 2000:8 raporta Sámi joatkkaoahpahus Ođastus 94 mielde ja.
Davviriikkaid Sámi instituhta raporta Sámi joatkkaoahpahus -.
vuoigatvuođat ja sisdoallu 2000). Evaluerenraporttain lea maiddái.
ráhkaduvvon čoahkkáigeassu, mii lea almmuhuvvon sierra.
raportan. Evalueremis boahtá ee. ovdan ahte sámi joatkkaoahpahusas
lea.  viiddiduvvon ulbmil eará joatkkaoahpahusásahusaid ektui. Sámi.
joatkkaoahpahus galgá maiddái bajásdoallat, ovddidit ja nannet sámi.
giela, kultuvrra ja identitehta lassin dan bargui maid bargá.
Ođastus 94 našuvnnalaš ulbmiliid ja doaimmaid duohtandahkamiin.
Oahpahusossodat lea ovttas Stáhta oahpahuskantuvrrain Finnmárkkus.
finadan iskame guokte gieldda sámegiela.
hálddašanguovllus. Galledemiid ulbmil leai ee. čuovvut man muddui.
gielddat sáhttet čađahit oahpahusa O97S ektui.  Sámediggi lea.
ovttasbargan Oslo ja Akershusa Stáhta oahpahuskantuvrraiguin --.
Eksámenčállingottiin ja lea ráhkadan sámegielfága eksámenbihtáid.
vuođđoskuvlii ja joatkkaoahpahussii.  Sámediggi lea áššis R 29/00.
mearridan ahte Mánáid- ja bearašdepartemeantta erenoamášdoarjja kr.
200.00,- galgá geavahuvvot sámi mánáidgárddiid oahppneavvuide ja.
bagadallamii. Muđui lea leamaš dárbu buoridit váhnemiid ja.
mánáidgárdebargiid movtta sámegiela nannema ja ovddideami dáfus.
mánáidgárddiin. Ájluovttas Divttasvuonas lea dollojuvvon seminára mii.
čalmmustahttá sámegiela. Unjárgga gielda lea ožžon ruhtadoarjaga,
muhto seminára lea maŋiduvvon jahkái 2001.  Lea lágiduvvon.
mánáidgárdekonferánsa ovttas Tromssa ja Finnmárkku Fylkkamánniiguin.
mas fágalaš sisdoallu ja vásáhusaid lonohallan buot sámi.
mánáidgárdebargiide.  Girko-, oahpahus- ja dutkandepartementa lea.
álggahan sámegiel oahpahusa doarjagiid evaluerema. Evalueren.  guoská
daidda gielddaide mat addet oahpahusa 10-jagi vuođđoskuvlla.  sámi
oahppoplánaid (O97S) mielde. Stáhta oahpahuskantuvra.  Finnmárkkus
jođiha evaluerenbarggu. Lea ásahuvvon referánsajoavku mas.  Sámediggi
ja sámi gielddaid ovddasteaddjit ja Stáhta.  oahpahuskantuvrrat
Tromssas ja Nordlánddas leat mielde.  Sámediggi.  lea ovttas Stáhta
oahpahuskantuvrrain Finnmárkkus lágidan konferánssa.  mas sámegiela
dilli skuvllas ja báikkalašservodagas lei temán. Dán.  konferánssa
ulbmiljovkui gulle oahpaheaddjit ja eará.  pedagogalaš bargit sihke
vuođđoskuvllas ja joatkkaoahpahusas,  ja vel politihkkárat ja
gielddaid etáhtajođiheaddit. Konferánssas.  gieđahalle ee. sámegiela
dili dálá skuvllas dan ektui movt lei.  1980-jagiid
álggugeahčen. Bohte maiddái dieđut das makkár hástalusat.
iešguđetge gielddain ja Sámedikkis leat sámegiela ovddideami.
dáfus. Hálddahus- ja fágapolitihkalaš doaimmat Sámedikki vuollásaš.
ráđiin.  Hálddahuslaš ja ekonomalaš hástalusat Sámedikki.
bargodoaimmat leat lassánan ásaheami rájes 1989:s, mii maiddái lea ge.
leamaš dikki ulbmil. Dát doaimmat gáibidit resurssaid mat Sámedikkis.
eai leat dál. Dát dagaha váttisvuođaid Sámedikki ulbmiliid.
ollašuhttima dáfus, ja daid vuordámušaid ektui mat sámi servodagas.
leat Sámediggái. Jus galgá sáhttit čađahit doaimmaid mat galget.
nannet sámi álbmoga dili, de lea dárbbašlaš ahte diggi oažžu.
eambbo ekonomalaš resurssaid.  Sohkabeal- ja dásseperspektiivva.
integreren gáibida organisašuvnna mii sáhttá rievdat. Ovccilotlogu.
golmmajagi nissonprošeakta, ja Sámedikki iežas
dásseárvodoaibmaplána.  mii mearriduvvui 1999:s, lea čalmmustahttán
čuolmmaid ja hásttuhan.  gávdnat čovdosiid movt sohkabeal- ja
dásseárvoperspektiiva sáhttá.  integrerejuvvot. Sámediggi ferte
geahččalit ovdánahttit.  organisašuvnna daid beliid vuođul mat
organisašuvnnas leat dál,  nu go álggahanmokta, luohttámuš, loaktin
ja oadjebasvuohta. Dát.  bealit leat deaŧalaččat ovttaskas ja
organisatuvralaš oahppama.  dáfus. Daid lea erenoamáš deaŧalaš
deattuhit dađi mielde go.  organisašuvdna stuorru, ja erenoamážit
2001 rájes go ođđa.  organisašuvdnamálle doaibmagoahtá.  Vuollásaš
ráđiid heaittiheapmi.  Doaimma ođđasisorganiserema dáfus, mii
mielddisbuktá ahte ráđit.  šaddet ossodahkan, leat Sámedikkis guokte
váldohástalusa. Vuosttaš.  lea oktiiheivehit ja koordineret dáid
iešguđetge sektorossodagaid,  nubbi lea oktiiheivehit politihkalaš
ja hálddahuslaš dásiid. Dát.  guokte hástalusa bohtet váikkuhit
goabbat guoimmiska. Buorre.  ovttasbargu hálddahusdásis lea
dárbbašlaš jus dát dássi galgá.  sáhttit vuostáváldit ja čuovvolit
politihkalaš signálaid ja  mearrádusaid. Nu lea maiddái
struktuvrralaš bargovuohki hálddahusas.  deaŧalaš vai politihkalaš
dássi sáhttá oažžut buriid ja  áigeguovdilis fágalaš rávvagiid
hálddahusas. Čorgadis ovttasbargu.  politihkalaš ja hálddahuslaš
dásiid gaskka váikkuhit hálddahusa.  vejolašvuođaid doaimmahit
buriid, koordinerejuvvon ja  beaktilis bálvalusaid.  Sámi
giellaráđđi Sámediggi lea áššis 23/00.  mearridan heaittihit Sámi
giellaráđi 31.12.2000 rájes. Seamma áššis.  lea mearriduvvon ásahit
giellastivrra mas leat vihtta.  lahttu. Hálddahus šaddá sámi
giellaossodahkan.  Sámi giellaráđđi ii.  oainne makkár válddiin
Sámediggi sáhttá heaittihit giellaráđi mii lea.  Sámelága § 3-12
vuođul ásahuvvon.  Ođđa organisašuvnnas lea.  Sámedikki direktevra
bajimus ovddasvástideaddji. Dát rolla nanneuvvo.  ođđa
organisašuvnnas. Giellaossodat oažžu lagat ovttasbarggu.  Sámedikki
direktevrrain ja Sámedikki ossodagaid eará.  jođiheddjiiguin danne go
ođđa organisašuvnnas galget.  jeavddalaččat dollojuvvot
jođiheaddjičoahkkimat miehtá jagi.  Giellaossodaga
áššemeannudeapmi rievdá giellaráđi.  ektui. Giellaossodat galgá
meannudit áššiid sihke.  Sámediggeráđđái, doarjjastivrii ja
giellastivrii. Bargit ožžot.  ođđa hástalusaid, earret eará
politihkalaš áššemeannudemiid,  giellafágalaš doaimmaid ja
giellaossodaga hálddahuslaš doaimmaid.  Sámi kulturmuitoráđđi
Ođđajagimánu 1. b. 2001 rájes lea Sámedikkis.  ođđa
organisašuvdnavuogádat, mii mielddisbuktá ahte ovddeš Sámi.
kulturmuitoráđi hálddahus oažžu formálalaš ovddasvástádusa.
hálddahuslaččat čuovvolit oppalaš sámi biras- ja.
areálaáššiid. Dasa lassin galget čuovvolit sámi museaid.
Deaŧalaš hástalusat 2001:s sámi museaid barggus čuvvot go
Sámediggi.  váldá badjelasas Norgga sámi museaid
hálddašanovddasvástádusa,  čuovvola St.dieđ. 22 (1999-2000)
Kjelder til kunnskap og oppleving -.  for en samlet forvaltning og
styrking av samiske museer. Sami museat.  fertejit oažžut govttolaš
oasi museaid oppalaš.  juolluduslasihemiin, nu go Ráđđehusas leat
plánat, gč. St.dieđ 22.  (1999-2000), ja ráhkkanahttá proseassaid
sámi museaid ja guoskevaš.  gielddaid gaskka mat sáhttet sámi museaid
ovttastahttit.  museasiidan. Muđui fuolaha Sámediggi ahte sámi museat
sáhttet.  ovttasdoaibmat maiddái dassážii go Sámediggi lea ožžon
sámi museaid.  hálddašanovddasvástádusa ja lea ásahan Nuortasámi
musea sámi.  našuvnnalaš duhátjagibáikin.  Sámi kulturmuitoráđđi
loahpahii.  1998:s sámi visttiid gáhtten- ja hálddašanplána.
ovdaprošeavtta. Prošeakta ruhtaduvvui ollásit 1999 geasi ja.
álggahuvvui 2000:s. Prošeakta joatká 2001:s, ja seammás doaivu Sámi.
kulturmuitoráđđi oažžut doibmii sierra.
vistegáhttenkonsuleantta. Lea guovddáš hástalus ovddidit.
huksenáššiid areálahálddašeamis ja addit buriid dieđuid ja.
neavvagiid vistegáhttenbargguin.  Sámi kulturmuitoráđđi lea 1997.
rájes aktiivvalaččat oassálastán norgalaš-ruoššalaš.
birasgáhttenovttasbarggus. 2001:s galgá dát bargu rievdat.
gaskkustandássin. Sámi kulturmuitoráđđi oaidná hástalussan ahte.
Sámediggi čuovvola dán barggu doaimmaiguin mat guoskkahit.
erenoamážit nuortasápmelaččaid. Sámi kulturmuitoráđi mielas lea.
maid deaŧalaš viidáseappot ovddidit ovttasbarggu Ruoŧa ja Suoma.
sámi kulturmuitogáhttemiin.  Sámi ealáhusráđđi Sámi ealáhusráđđi.
ja dat hálddašanbarggut ja dat ovddasvástádusa mii das lea,
heaittihuvvo 31.12.00 rájes. Galgá ásahuvvot ossodatstruktuvra.
Sámedikki hálddahussii. Ulbmil lea ovddidit Sámedikki buoret.
politihkkaovddideaddjin ja politihkalaš eaktudeaddjin. Muđui.
geahččalit buorebut geavahit ja koordineret hálddahuslaš
resurssaid.  mat sávvamis sáhttet buorebut fuolahit
geavaheaddjeáššiid stuorát.  fágalaš sihkarvuođain
hálddahusdoaimmaid dáfus. Aitto.  nammaduvvon doarjjastivra galgá
hálddašit foandda ja eará.  doarjagiid mat sirdojuvvojit Sámedikkis.
Ođđa struktuvra, mas.  Sámediggi šaddá eambbo korporatiiva
ovttadahkan, galgá dieđusge.  mielddisbuktit ahte šaddá gievrrat
ovttasdoaibma ja buorebut.  koordinerejuvvon doaibma maiddái
boahtteáiggis. Danne ferte nannosit.  čatnat oktii plánaid, bušeahta
ja veahkkeávnnasgeavaheami, ja  doaimmahit daid nu ahte
politihkalaččat mearriduvvon ulbmilat.  sáhttet
ollašuvvat. Ealáhus- ja barguibidjanáššiid doaimma dáfus.  šaddá
deaŧalaš mearridit dohkálaš bušeahttarámmaid ja lágidit.  buori
doarjjabarggu mii čielgasit definere movt veahkkeneavvuid galgá.
geavahit ealáhusdili ektui mii ovdána go livččii ulbmil.  Buot.
doarjjaortnegiidda maid Sámi ealáhusráđđi hálddaša, galget.
ráhkaduvvot čielga ulbmilcealkámušat, boađusgáibádusat,
mihttogeažuhandoaimmat, raporteremat je. maid ođđa.
ekonomiijanjuolggadusat ja funkšonála gáibádusat eaktudit. Hástalus.
lea geahččalit hutkat ođđa vugiid movt mihtidit.
veahkkeneavvogeavaheami, nu ahte sáhttá ipmirdit movt.  veahkkeneavvut
doibmet ulbmilcealkámušaid ektui. Lea ain olu bargu.  buriid boađus-
ja doaibmageažuhemiid ovdánahttimiin ovdal go.  dohkálaš vugiin
sáhttá mihtidit veahkkeneavvogeavaheami ávkki.  Doaimma
ođđasisorganiserema dáfus, mii mielddisbuktá ahte ráđit.  šaddet
ossodahkan, leat Sámedikkis guokte váldohástalusa. Vuosttaš.  lea
oktiiheivehit ja koordineret dáid iešguđetge sektorossodagaid,
nubbi lea oktiiheivehit politihkalaš ja hálddahuslaš.
dásiid. Ossodagaid siskkáldas struktuvra šaddá maiddái hui.
deaŧalaš. Lea mávssolaš fuomášit movt galget doaibmat ja movt.
galget ovddasvástádusa juogadit, ee. áššemeannudeami dáfus. Go.
Sámi ealáhusráđđi ja Sámi kulturráđđi biddjojit oktii oktasaš.
kultur- ja ealáhusossodahkan, de lea dárbu čielggadit siskkaldas.
rolladoaimmaid. Vaikko goappaš ráđit heaittihuvvojit, de bissot.
hálddahusaid geográfalaš ovttadagat nu movt leat. Orru maiddái.
čájeheame ahte dán guovtti hálddahusovttadaga hálddašan- ja.
ovddasvástádussuorggit čuvvot dan bargojuogu mii dál lea. Dál goit.
vuos orro berreme ásahit fágalaš sektorjuoguid hálddašandoaimmaid.
dáfus, iige čielga regiovnnalaš dahje geográfalaš rollajuogu. Lea.
guovddáš siskkáldas bargu gávnnahit movt galgá áššemeannudit, ja.
maiddái čielggadit makkár ovttasdoaibma čielga kultuvrralaš ja.
ealáhusáššiid gaskka galgá leat. Oktasaš ossodahkii lea deaŧalaš.
vuoruhit doaimmaid ja fágapolitihkalaš bargguid mat áŋgiruššet.
sihke kultur- ja ealáhusovdánahttima, muhto maiddái fuolahit ahte.
šaddá dohkálaš vuoruhanbalansa sektuvrraid gaskka.  Sámi.
kulturráđđi Gč. kap. 4.1.3. Sámi ealáhusráđđi Sámedikki.
ođđasisorganiseren ođđajagimánu 2001 rájes Ođđa organiserema.
oktavuođas leat Sámedikkis olu hástalusat Sámediggeráđi,
doarjjastivrra, giellastivrra, dievasčoahkkima, čoahkkinjođiheami,
bearráigeahččanlávdegoddi, válgalávdegoddi, válgalávdegotti,
joavkkuid ja erenoamážit álbmoga bálvaleami okatvuođas.  Sámedikki.
organisašuvdnakárta maŋŋel ođđasisorganiserema: Oanádusat: OAO:
Oahpahusossodat / Opplæringsavdeling HS: Hálddahussekšuvdna /.
Forvaltningsseksjonen OS: Ovdánahttinsekšuvdna / Utviklingsseksjonen.
GIO: Giellaossodat / Språkavdeling GDO: Girjerádjo- ja.
diehtojuohkinossodat / Bibliotek- og informasjonsavdeling KEO:
Kultur-.  ja ealáhusossodat /Kultur- og næringsavdeling ES:
Ealáhussekšuvdna /.  Næringsseksjonen KS: Kultursekšuvdna /
Kulturseksjonen BKO:  Birasgáhtten ja kultursuodjalanossodat / Miljø-
og.  kulturminnevernavdeling PHO: Plána- ja hálddahusossodat / Plan-
og.  administrasjonsavdeling SEO: Servodatossodat / Samfunnsavdeling.
Sámedikki hálddahusas leat stuora hástalusat daid iešguđetge.
ossodagaid politihkkahábmema koordinerema dáfus, nu ahte.
iešguđetge strategiijaid ja iešguđetge politihkalaš mearrádusaid.
oktavuođat bisuhuvvojit. Dasa lassin fertejit ossodagat gulahallat.
nu bures go lea vejolaš. Stuora geográfalaš gaskkat ee. eai galgga.
hehttet gulahallama. Okta dain guovddáš hástalusain hálddahusas,
lea ovdánahttit ovttalágán fitnodatkultuvrra buot ossodagain.
boahttevaš jagiin.  Ođđasisorganiserema vuođul áigu Sámediggi.
rievdadit virggiid ja bálkásajiid ođđajagimánu 1. b. 2001 rájes.
Váldošiehtadusa § 13 mielde. Ođđa organiserema bargiidpolitihkas.
leat olu hástalusat, nu go ovdamearkka dihte ođđa bargiidplána,
dearvvašvuohta, biras ja sihkarvuohta je.  Jagi 2001 lea
juolluduvvon.  106,9 miljon ruvnno Sámediggái poasta 50
bokte. Juolludeamis leat.  mielde sámediggeválggaid
diehtojuohkinbarggut ja kampánjjat.  Buot.  čieža ossodaga ožžot
ekonomalaš rámma iežaset doaimmas. Juohke.  ossodat oažžu
čállingoddeovddasvástádusa dihto.  fágapolitihkalaš suorggis
Sámediggeráđi ektui. Giellaossodagas.  šaddá lagas ovttasbargu
Giellastivrrain. Seammaládje lea Kultur- ja  ealáhusossodagas lagas
oktavuohta Doarjjastivrrain. Muđui lea buot.  ossodagain sierra
ekonomiija- ja bargiidhálddašeapmi, masa gullá.  golaheami ja
dásseárvvu integrerema mánnosaš raporteren. Muhtun.  ossodagat galget
maiddái lágidit doarjjaortnegiid njuolggadusaid.  Njuolggojuolludemiid
dáfus leat leamaš olu gažaldagat. Hástalus lea.  hálddašannotáhta
ráhkadeami ja njuolggadusrievdadeami dárbbuid.  dáfus. 2001:s ožžot
muhtun ásahusat ja organisašuvnnat.  njuolggodoarjagiid Sámedikki
dievasčoahkkimis. Šaddá almmotge nu.  ahte juohke fágaossodat ferte
ieš juohkit dieđuid ja máksit.  juolludemiid formálalaš
juolludusreivviid bokte mat sáddejuvvojit.  daidda geaidda
galget. Seammás fertejit ossodagat fuolahit ahte.  njuolggadusat
rievdaduvvojit Sámedikki mearrádusaid mielde. Ferte.  almmotge
deattuhuvvot ahte ođđa ossodagat ain galget hálddašit daid.
doarjjaortnegiid 2001:s mat gulle sidjiide jagi 2000:s.  Sámedikki.
direktevrras lea bajimus hálddahuslaš ovddasvástádus Sámediggeráđi.
ja stivrraid ektui, ja lea mearrideaddji váldi fágaossodagaid bealis.
dáid orgánaid ektui. Iežas áššesuorggi siskkobealde oažžu.
juohke ossodat ovddasvástádusa politihkkahábmemis ja koordineremis,
áššemeannudeamis ja čuovvoleamis, siskkáldas ja olgguldas.
bagadallamis, ja diehtojuohkimis.  Servodatossodat Servodatossodat.
galgá fuolahit áššemeannudeami Sámediggeráđđái dakkár áššiin
mat.  gullet sin fágasuorgái. Dasa lassin lea ossodagas.
ovttastahttinovddasvástádus eará ossodagaid ektui juridihkalaš.
suorggi dáfus, ja dat galgá fuolahit Sámediggeráđi.
čoahkkingohččumiid ja čoahkkinplánemiid. Ossodat galgá.
doaimmahit váidalusmeannudeami doarjjaáššiin mat gullet eará.
ossodagaide. Muđui galgá ossodat bargat ovttasbargoáššiiguin,
earret eará sámi ovttasbargguin Sámi parlamentáralaš ráđis ja.
davviriikkalaš ovttasbargguin Davviriikkaid ráđis, davviriikkaid.
sámekonvenšuvnnain, presideanttaid ja ministariid.
oktasaščoahkkimiiguin, ja maiddái riikkaidgaskasaš.  ovttasbargguin
ON, ILO, WHO, Árktalaš ráđi, Barentsovttasbarggu.  ektui ja
doarjagiin. Eará barggut Servodatossodagas leat.  dearvvašvuođa- ja
sosialáššit, johtolat, bovdehusaid hálddašit.  ja Sámedikki
válgabargu.  Servodatossodaga doaimma ekonomalaš rámma.  2001:s lea
2.496.000,- ruvnno poasta 01 - Doaibmagolut bokte.  Girjerádjo- ja
diehtojuohkinossodat Girjerádjo- ja  diehtojuohkinossodat galgá
doaimmahit sámi sierrabibliotehka ja  doaibmat oktasaš
diehtojuohkinossodahkan olles Sámediggái, ja galgá.  dasa lassin
doaibmat Sámediggeráđi politihkalaš čállingoddin.  dakkár áššiin
mat guoskkahit sin fágasuorggi.  Sámi.  sierrabibliotehka sirdojuvvui
Sámediggái jagi 2000:s. Das lea.  erenoamáš doaibma danne go
gohčoduvvo Sámi sierrabibliotehkan.  servodagas, ja dat doaibmá
hálddašanbibliotehkan.  Sámediggevuogádagas. Sámedikki ulbmil lea
ovddidit SSB dan guvlui.  ahte doaibmagoahtá resursaguovddážin eará
girjerádjosiid ektui, ja  ahte SSB lea njunnožis ovddideame sámi
girjerádjobálvalusaid.  muđui. SSB galgá šaddat guovddáš oassin
Sámedikki.  diehtojuohkinbarggus, mas lea viiddiduvvon diehtojuohkin-
ja.  bagadallanovddasvástádus olgguldas geavaheddjiide, ja.
hálddašanbibliotehkaovddasvástádus siskkáldas geavaheddjiide.
Garrasit vuoruhuvvon doaibma boahttevaš jagi lea háhkat dakkár.
dihtorvuogádaga bibliotehkii mii ollásit ipmirda sámi.
bustávaid. Sámedikki ulbmil lea ahte maiddái bibliotehkabása boahtá.
dikki interneahttasiidduide.  Diehtojuohkin Sámedikki birra ii leat.
iešalddis ulbmil, muhto lea veahkkedoaibma joksat Sámedikki.
ulbmiliid. Buorre diehtojuohkin- ja gulahallanstrategiija gáibida.
danne eambbo go dušše ođđa teknologiija. Buot deaŧaleamos jus
dán.  barggus galgá lihkostuvvat, lea nagodit heivehit olles.
organisašuvnna, maiddái daid ossodagaid mat leat olggobealde.
Kárášjoga, dakkár bargovugiide maid Sámedikki ođđa.
diehtojuohkinvuogádat, intranett ja internett, ovddida. Dát gáibida.
čielga ja guhkitáiggi áŋgiruššama olles organisašuvnnas. Dás.
ferte atnit vuođđun ahte buot bargit ja buot politihkkárat doibmet.
diehtojuohkinmielbargin, ja dat mearkkaša juohkehaš čalmmustahttá.
dan diehtojuohkin- ja bagadallanovddasvástádusa mii sus lea.
vuogádagas. Buot vásáhusat duođaštit ahte buorre siskkáldas.
gulahallan lea eaktu jus geavaheddjiide galgá nagodit lágidit buori.
gulahallama. Lea stuora boahttevaš hástalus hukset aktiivvalaš ja.
ulbmállaš gulahallanbálvalusa Sámediggái.  Dieđuid ráhkadeapmi ja.
fuolaheapmi inteneahta bokte lea deaŧalaš ja áddjás
doaibma. Dieđut.  galget leat ulbmállaččat ja álkit
geavaheddjiide. Muhto.  elektrovnnalaš diehtogaskkusteapmi lea
dušše oassi dain.  diehtojuohkinkanálain maid Sámediggi áigu
geavahit. Dieđuide lea.  stuora jearru, sihke álbmogis, eiseválddiin
ja eará.  ovttasbargobeliin, ja dat lea hirbmosit lassánan 2000.
čavčča. Sámediggevisti dáidá dagahan ahte sámi áššiide lea.
badjánan eambbo beroštupmi.  Dat oallu olbmot geat galledit.
Sámedikki, leat dagahan ahte lea dárbu beaivválaš čájehemiide. 2001.
geasi dáidá Sámediggevisti šaddat guovddáš báikin turisttaide geat.
bohtet Kárášjohkii dahje vudjet dakkobokte. Jagi 2000:s ledje.
birrasiid 30.000 registrerejuvvon turistta Kárášjogas. Lea guovddáš.
hástalus balanseret daid resurssaid mat geavahuvvojit vistti.
gallededdjiide ja daid resurssaid mat geavahuvvojit.
diehtojuohkinbargui muđui.  Dál leat Sámedikkis unnán dieđut.
iežas doaimma ja muđui sámi áššiid birra. Lea dárbbašlaš.
ovddidit ja ráhkadit dieđuid mat gokčet álbmoga dárbbuid. Lea.
erenoamáš dárbbašlaš ráhkadit pedagogalaš fálaldaga.
skuvllaide. Dát lea viiddis ja resursagáibideaddji bargu.  Lea.
dárbbašlaš ráhkadit ollislaš diehtojuohkin- ja gulahallanplána.
Sámediggái, ja bargu berre loahpahuvvot jagi 2001 mielde. Galgá.
maiddái ráhkaduvvot plána man ulbmil lea hásttuhit olbmuid searvat.
sámi jienastuslohkui ja válggaide.  Dakkaviđe go leat doarvái.
persovnnalaš resurssat, galget ossodagat bargagoahtit ráhkadit.
arkiivaplána masa buot arkiivaráhkadeami ja vurkkodeami dieđut leat.
čohkkejuvvon, ja buot plánat ja čielggadeamit. Earret ieš daid.
arkiváliaid ráhkadeami, galgá plána maiddái gieđahallat movt
arkiivva.  galgá ordnet, movt vurkkodit rievttes arkiivvas, galget
leat dieđut.  rádjanarkiivva ja gáiddusarkiivva birra,
arkiivaráddjema birra,  kassašuvnna ja loahpahuvvon arkiivva
birra. Dál lea 11 jagi áigi go.  Sámediggi ásahuvvui, ja vuollásaš
ráđiid ja guovllukantuvrraid.  arkiivvaid loahpaheapmi galgá maid
fargga álggahuvvot.  Girjerádjo-.  ja diehtojuohkinossodaga doaimma
2001 ekonomalaš rámma lea.  8.545.000,- ruvnno poasta 01 Doaibmagolut
bokte.  Plána- ja  hálddahusossodat Plána- ja hálddahusossodat galgá
fuolahit Sámedikki.  hálddahuslaš oktasašdoaimmaid Diehtojuohkin-
ja.  gulahallanteknologiijas (IKT), bargiid- ja
ekonomiijahálddašeamis,  masa gullet ee. bušeahtta- ja
rehketdoallobargu, dásseárvo-, plána-.  ja dieđihanbarggut. Dasa
lassin galgá ossodat hálddašit.  politihkalaš joavkkuid ja
organisašuvnnaid doarjaga mii lea.  poasttas 55
definerejuvvon. Ossodat galgá maiddái doaibmat.  politihkalaš
čállingoddin Sámediggeráđđái dakkár áššiin mat.  gullet sin
fágasuorgái.  Plána- ja hálddahusossodaga doaimma 2001.  ekonomalaš
rámma lea kr 5.328.000 poasta 01 -- Doaibmagolut bokte,  ja kr
5.762.000,- poasta 55 Eará doarjagat bokte, oktiibuot kr.
11.090.000,-.  Birasgáhtten ja kultursuodjalanossodat Earret.
kulturmuittuid hálddašeami kulturmuitolága vuođul, galgá.
Birasgáhtten ja kultursuodjalanossodat maiddái doaibmat.
politihkalaš čállingoddin Sámediggeráđđái dakkár áššiin mat.
gullet sin fágasuorgái.  Birasgáhtten ja kultursuodjalanossodaga.
doaimma 2001 ekonomalaš rámma lea 6.372.000,- ruvnno poasttas 01 --.
Doaibmagolut, ja 1.970.000,- ruvnno poasttas 54 Birasgáhtten ja.
kultursuodjaleapmi, oktiibuot kr 8.342.000,-.  Oahpahusossodat.
Oahpahusossodat galgá lassin dasa mii lea čilgejuvvon.
3.2.4. kapihttalis maiddái doaibmat politihkalaš čállingoddin.
Sámediggeráđđái áššiin main gieđahallojuvvojit.
oahpahusgažaldagat.  Oahpahusossodaga doaimma 2001 ekonomálaš rámma.
lea 12.200.000,- ruvnno poasttas 01 -- Doaibmagolut, 1.800.000,-.
ruvnno poasttas 21 Erenoamáš doaibmagolut ja 22.964.000 ruvnno.
poasttas 56 Oahpahus ja oahpponeavvut, oktiibuot kr 36.964.000,-.
Giellaossodat Giellaossodat galgá ee. ovttastahttit Sámedikki ođđa.
giellastivrra ásaheami ja doaimmaheami. Dasa lassin galgá ossodat.
doaibmat politihkalaš čállingoddin Sámediggeráđđái áššiin mat.
gusket giellagažaldagaide.  Giellaossodaga doaimma 2001 ekonomalaš.
rámma lea kr 4.050.000,- poasta 01 Doaibmagolut bokte ja kr.
19.856.000,- poasta 53 Giella bokte, oktiibuot kr 23.906.000,-.
Kultur- ja ealáhusossodat Kultur- ja ealáhusossodat galgá.
ovttastahttit Sámedikki doarjjastivrra ásaheami ja doaimmaheami,
gohččut čoahkkimiidda ja fuolahit ahte áššit sáddejuvvojit ja.
čállojuvvojit protokollii oppalaš vugiin. Ossodagas ii galgga leat.
ovddasvástádus ovttaskas áššemeannudemiin veahkkedoaibmaortnegiid.
dáfus mat eai leat čielgasit definerejuvvon ossodahkii juogo.
bušeahttamearrádusaid dahje juolludusnotáhtaid bokte. Kultur- ja.
ealáhusossodat galgá maiddái doaibmat politihkalaš čállingoddin.
Sámediggeráđđái áššiin mat guoskkahit kultur- ja.
ealáhusgažaldagaid.  Kultur- ja ealáhusossodaga doaimma 2001.
ekonomalaš rámma lea 5.928.000,- ruvnno poasttas 01 --.
Doaibmagolut, 22.210.000,- ruvnno poastas 51 Ealáhusovdánahttin,
17.245.000,- ruvnno poasttas 52 Kultuvra, ja 1.300.000,- ruvnno.
poasttas 57 Riikkaidgaskasaš ovttasbargu, oktiibuot 46.683.000,-.
ruvnno.  Loahppasánit Ođđa organiseren mas leat ekonomalaš rámmat.
ossodagaid mielde, lea gelddolaš. Dat bidjá ee. garraset gáibádusaid.
ovttaskas fágaossodahkii bušeahttajurddašeami ja ekonomalaš.
raporteremiid dáfus. Maiddái ulbmilat, strategiijat ja.
veahkkedoaibmageavaheami doaimmat mielddisbuktet hástalusaid.
ossodagaide.  Ođđa sámediggevistti doaimmaheamis leat olu.
eahpečielggasvuođat. Danne lea dasa biddjon valljis ruhta.
doaibmabušeahtas, ja oaidnit dal leaš lea go dat doarvái.  Lea.
stuora hástalus oaidnit nagoda go ođđasisorganiseren čielggadit.
daid formála hálddahuslaš ovddasvástádusrájiid. Hálddahusrolla lea.
guovttebealát, dat galgá namalassii fuolahit politihkalaš.
čállingoddedoaimmaid ja jođihit hálddahusdoaimmaid. Go Sámediggi.
maŋit áiggis galgá doaibmat eambbo oktasaččat ja ovttastuvvon.
vugiid mielde, de lea dárbbašlaš čalmmustahttit makkár nanu.
ovttasbargu politihkalaš ja hálddahuslaš dásiin gáibiduvvo. Danne.
lea dárbbašlaš áiggis áigái doallat čoahkkimiid politihkalaš ja.
hálddahuslaš jođihangottiid gaskka gos beassá lonohallat dieđuid,
muitalit áigeguovdilis áššiid birra ja guorahallat čuolmmaid ja.
strategiijaid.  Ášši meannudeapmi loahpahuvvui guovvamánu.
23. b. dii. 11.20.  Ášši 10/01 Duodjeovddidanprográmma Ášši.
meannudeapmi álggahuvvui 23. b. dii. 11.20.  Áššebáhpirat.
1. Sámediggeráđi mearrádus áššis R 16/01 Duodjeovddidanprográmma.
2. Sámedikki mearrádus áššis 25/99 Duodji -- kultuvra, fága ja.
ealáhus 3. Duodjeovddidanprográmma 2001 -- 2005 4. SN R 102/00 Duoji.
ovddidanprográmma 2001 -- 2005 cealkámuša sádden Ovddiduvvon.
evttohusat Sámediggeráđi árvalus Sámediggái: Sámediggi čujuha 2001.
-- 2005 Duodjeovddidanprográmma árvalussii, man duogážin lea.
gozihit duoji sihke kultuvran, fágan ja ealáhussan. Duojis lea.
viehka stuorra kultuvrralaš, fágalaš ja ealáhuslaš.
ovddidanvejolašvuohta jos dasa láhččojuvvojit rámmaeavttut. Dát.
buktá Sámediggái, guovddáš eiseválddiide ja duojáriidda stuorra.
hástalusaid. Duodjái fertešii oažžut buoret rámmaeavttuid.
kultuvran, fágan ja ealáhussan. Danne doarju Sámediggi 5-jagáš.
duodjeovddidanprográmma čađaheami.  Go duodji lea viiddis.  doaba,
de lea deaŧalaš deattuhit ahte duojis dán oktavuođas galgá.  leat
vuolggasadjin ja vuođđun sámi kultuvra, árbevierut ja.
servodateallin. Duodji lea deaŧalaš kulturguoddi. Danne lea ge.
stuorra hástalussan nannet kultuvrra birgenvejolaš ja gánnáhahtti.
duodjeealáhusa bokte. Dasto ferte gozihit árbevieruid dan seammás go.
ávkkástallat daiguin vejolašvuođaiguin mat gávdnojit ođđa.
buvttadanvugiid ja teknihkaid ovddideami oktavuođas. Dát mearkkaša.
dan ahte ferte láhčit ođđaháhkama ja dan seammás doalahit.
árbevirolaš duodjedoaimmaid, nu ahte duodjeárbevierut mat earret
eará.  vuorraset olbmuin leat, gozihuvvojit ja gaskkustuvvojit.
Sámediggi.  mearrida čuovvuvaš mihttomeriid ovddidanprográmmii:
Váldomihttomearri Duodji galgá šaddat birgenvejolaš ealáhussan, ja.
mas lea kultuvrralaš, fágalaš ja servodatlaš ceavzilvuohta.
Oassemihttomearri kultuvra 1. Duođaštit árvoháhkama duojis.
2. Oažžut buoret riektigáhttema duodjái Oassemihttomearri fága.
3. Ahte skuvladoaimmahat oažžu buoret áddejumi duodjái.
4. Nanosmahttit duodjeoahpahusa vuođđo- ja joaŧkkaskuvllain.
5. Nanosmahttit duoji fágaoahpahusa 6. Sihkkarastit oahpahalli.
ortnegiid duojis 7. Ásahit duodje/dáiddafága allaskuvlla dásis.
8. Nanosmahttit gelbbolašvuođa ekonomiija, vuovdima ja.
márkanfievrrideami ektui Oassemihttomearri ealáhus 9. Buoridit.
gánnáhahttivuođa ealáhusas 10. Oažžut eanet ollesáige duojáriid.
11. Nanosmahttit lotnolasealáhusaid riddo- ja máttasámiguovlluin.
12. Buoridit dujiid vuovdinvejolašvuođa ja márkanfievrrideami.
13. Lága bokte mearridit duodjeávdnasiid viežžanlobi ja
fievrruiguin.  daid fievrridit meahcis 14. Ráhkadit
ealáhusšiehtadusa.   Sámediggi bivdá Sámediggeráđi álggahit
prográmmabarggu, man vuolggasadjin leat dát mihttomearit. Mii guoská
prográmmaárvalusa evttohan áŋgiruššansurggiide, de doarju Sámediggi
dan ahte dáid ferte geahččat árvoráidoperspektiivvas. Sámedikkis eai
leat makkárge mearkkašumit evttohuvvon áŋgiruššansurggiide, ja
dikki mielas leat dát evttohuvvon doaibmabijut nana vuođđun
prográmmabargui viidáseabbot. .  Ráđđi berre nammadit
refereansajoavkku mas leat vihtta lahtu fágalaš doarjjan
prográmmaáigodaga čađaheapmái. Duodjeealáhusas galgá leat ovddastus
refereansajoavkkus. Sámediggeráđđi árvvoštallá dađistaga prográmma
organiserema vejolaš eará beliid, vuolggasadjin prográmmabarggu
johtu. .  Sámediggi čujuha ahte Gieldadepartemeanta lea čujuhan ahte
livččii dárbu analyseret duoji dili sámediggevuogádaga rámma siste,
dainna áigumušain ahte čađahit konkrehta doaibmabijuid (geahča
Sd. dieđáhusa nr 41 (1996-97) Norgga sámepolitihka birra s. 79). Dat
evaluerenbargu mii lea dahkkon (geahča Sámedikki mearrádusa 03.06.99
áššis 25/99), ja dan čuovvu bargu Sámedikkis, lea láhčán
dilálašvuođaid bures dasa ahte duojis sáhttá loktet árvvu kultuvran,
fágan ja ealáhussan, nugo lea dárbu dahkat. Danne bovdejuvvojit
guovddáš ja guovlulaš eiseválddit, relevánta institušuvnnat ja ieš
duodjeealáhus searvat prográmmabargui. Dainna áigumušain ahte nu
viidát go lea vejolaš servet dárbbašlaš politihkalaš,
organisatuvralaš ja ruhtadan doaibmabijuide. Prográmmaevttohusas
eaktuduvvo ahte ruhtadeapmái searvvašedje arvat relevánta
ovttasbargit. Sámediggi bivdá Sámediggeráđi čilget prográmma
ekonomálaš beliid, ja ovddidit vejolaš gažaldagaid mat gusket
Sámedikki searvama viidodahkii, miessemánus bušehttareguleremis.
Áŋgiruššansurggiid ja doaibmabijuid čađaheami berre prioriteret
ovttasráđiid prográmmii searvan oasálaččaiguin. Diggi áigu
deattuhit man deaŧalaš mearkkašupmi lea das, ahte konkrehta
doaibmabijuin lea njuolga ávkin duojáriidda, ja ahte sierra
doaibmabijuid olahusjoavkkut definerejuvvojit čielgasit, vai sierra
doaibmabijuid čađaheapmái sáhttá sihkkarastit dohkálaš ekonomálaš
resurssaid.  Sámediggi ávžžuha oasálaččaid duoji beales deattuhit
ovttasbargodoaibmabijuid vuovdimis, márkanfievrrideamis ja
fierpmádatovttasbarggus, nu ahte sihke ovddidanprográmma ja ealáhus
ieža sáhttet dustet daid hástalusaid mat mis oktasaččat leat.
Bivdit ahte Sámediggái dađistaga čilgejuvvo prográmmabarggu jođu
birra.  Evttohus 1 áirasis Randi Skum, NSR sámediggejoavku:  Ferte
ásahuvvot stipeandaortnet duoji váste maid duojárat, geain lea
fága-/svennereive sáhttet ohcat -- seamma dásis go
dáiddárstipeanddaid. Ferte maiddái ásahuvvot hábmenbálkkašupmi čáppa
hámiid ja buriid duodjedáidduid váste.  Jienasteapmi.  39 áirasis
ledje 34 čoahkis.  Jienasteapmi čađahuvvui dáid vuoruid mielde:
Eavttuhus 1 mearriduvvui ovttajienalaččat.  Sámediggeráđi árvalus,
earret mearriduvvon rievdadusat, mearriduvvui ovttajienalaččat.
Beavdegirjelasáhus.  Dán áššis ii gáibiduvvon lasáhus
čoahkkingirjái.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Berit Ranveid Nilssen.   2.
Magnhild Mathisen.   3.  Randi Skum.   4.  Per Edvin Varsi.   5.
Lef Elsvatn.   6.  Nils O. Nilsen.   7.  Sven-Roald Nystø.   8.
Olav M. Dikkanen.   9.  Per Solli.   10.  Magnhild Mathisen. 
11.  Berit Ranveig Nilssen.   .  John Henrik Eira (bargoortnegii).
.   Sven-Roald Nystø (bargoortengii).   Sámedikki mearrádus
jienasteami maŋŋá lea ná:  Sámediggi čujuha 2001 -- 2005
Duodjeovddidanprográmma árvalussii, man duogážin lea gozihit duoji
sihke kultuvran, fágan ja ealáhussan. Duojis lea viehka stuorra
kultuvrralaš, fágalaš ja ealáhuslaš ovddidanvejolašvuohta jos dasa
láhččojuvvojit rámmaeavttut. Dát buktá Sámediggái, guovddáš
eiseválddiide ja duojáriidda stuorra hástalusaid. Duodjái fertešii
oažžut buoret rámmaeavttuid kultuvran, fágan ja ealáhussan. Danne
doarju Sámediggi 5-jagáš duodjeovddidanprográmma čađaheami. .  Go
duodji lea viiddis doaba, de lea deaŧalaš deattuhit ahte duojis dán
oktavuođas galgá leat vuolggasadjin ja vuođđun sámi kultuvra,
árbevierut ja servodateallin. Duodji lea deaŧalaš
kulturguoddi. Danne lea ge stuorra hástalussan nannet kultuvrra
birgenvejolaš ja gánnáhahtti duodjeealáhusa bokte. Dasto ferte
gozihit árbevieruid dan seammás go ávkkástallat daiguin
vejolašvuođaiguin mat gávdnojit ođđa buvttadanvugiid ja teknihkaid
ovddideami oktavuođas. Dát mearkkaša dan ahte ferte láhčit
ođđaháhkama ja dan seammás doalahit árbevirolaš duodjedoaimmaid, nu
ahte duodjeárbevierut mat earret eará vuorraset olbmuin leat,
gozihuvvojit ja gaskkustuvvojit.  Sámediggi mearrida čuovvuvaš
mihttomeriid ovddidanprográmmii:  Váldomihttomearri.  Duodji galgá
šaddat birgenvejolaš ealáhussan, ja mas lea kultuvrralaš, fágalaš
ja servodatlaš ceavzilvuohta.  Oassemihttomearri kultuvra.
1. Duođaštit árvoháhkama duojis .  2. Oažžut buoret riektigáhttema
duodjái.  Oassemihttomearri fága.  3. Ahte skuvladoaimmahat oažžu
buoret áddejumi duodjái .  4. Nanosmahttit duodjeoahpahusa vuođđo-
ja joaŧkkaskuvllain .  5. Nanosmahttit duoji fágaoahpahusa.
6. Sihkkarastit oahpahalli ortnegiid duojis .  7. Ásahit
duodje/dáiddafága allaskuvlla dásis .  8. Nanosmahttit
gelbbolašvuođa ekonomiija, vuovdima ja márkanfievrrideami ektui.
Oassemihttomearri ealáhus.  9. Buoridit gánnáhahttivuođa ealáhusas .
10. Oažžut eanet ollesáige duojáriid .  11. Nanosmahttit
lotnolasealáhusaid riddo- ja máttasámiguovlluin.  12. Buoridit dujiid
vuovdinvejolašvuođa ja márkanfievrrideami.  13. Lága bokte mearridit
duodjeávdnasiid viežžanlobi ja fievrruiguin daid fievrridit meahcis.
14. Ráhkadit ealáhusšiehtadusa.  Sámediggi bivdá Sámediggeráđi
álggahit prográmmabarggu, man vuolggasadjin leat dát mihttomearit. Mii
guoská prográmmaárvalusa evttohan áŋgiruššansurggiide, de doarju
Sámediggi dan ahte dáid ferte geahččat
árvoráidoperspektiivvas. Sámedikkis eai leat makkárge mearkkašumit
evttohuvvon áŋgiruššansurggiide, ja dikki mielas leat dát
evttohuvvon doaibmabijut nana vuođđun prográmmabargui
viidáseabbot. .  Ráđđi berre nammadit refereansajoavkku mas leat
vihtta lahtu fágalaš doarjjan prográmmaáigodaga
čađaheapmái. Duodjeealáhusas galgá leat ovddastus
refereansajoavkkus. Sámediggeráđđi árvvoštallá dađistaga prográmma
organiserema vejolaš eará beliid, vuolggasadjin prográmmabarggu
johtu. .  Sámediggi čujuha ahte Gieldadepartemeanta lea čujuhan ahte
livččii dárbu analyseret duoji dili sámediggevuogádaga rámma siste,
dainna áigumušain ahte čađahit konkrehta doaibmabijuid (geahča
Sd. dieđáhusa nr 41 (1996-97) Norgga sámepolitihka birra s. 79). Dat
evaluerenbargu mii lea dahkkon (geahča Sámedikki mearrádusa 03.06.99
áššis 25/99), ja dan čuovvu bargu Sámedikkis, lea láhčán
dilálašvuođaid bures dasa ahte duojis sáhttá loktet árvvu kultuvran,
fágan ja ealáhussan, nugo lea dárbu dahkat. Danne bovdejuvvojit
guovddáš ja guovlulaš eiseválddit, relevánta institušuvnnat ja ieš
duodjeealáhus searvat prográmmabargui. Dainna áigumušain ahte nu
viidát go lea vejolaš servet dárbbašlaš politihkalaš,
organisatuvralaš ja ruhtadan doaibmabijuide. Prográmmaevttohusas
eaktuduvvo ahte ruhtadeapmái searvvašedje arvat relevánta
ovttasbargit. Sámediggi bivdá Sámediggeráđi čilget prográmma
ekonomálaš beliid, ja ovddidit vejolaš gažaldagaid mat gusket
Sámedikki searvama viidodahkii, miessemánus bušehttareguleremis.
Áŋgiruššansurggiid ja doaibmabijuid čađaheami berre prioriteret
ovttasráđiid prográmmii searvan oasálaččaiguin. Diggi áigu
deattuhit man deaŧalaš mearkkašupmi lea das, ahte konkrehta
doaibmabijuin lea njuolga ávkin duojáriidda, ja ahte sierra
doaibmabijuid olahusjoavkkut definerejuvvojit čielgasit, vai sierra
doaibmabijuid čađaheapmái sáhttá sihkkarastit dohkálaš ekonomálaš
resurssaid.  Ferte ásahuvvot stipeandaortnet duoji váste maid
duojárat, geain lea fága-/svennereive sáhttet ohcat -- seamma dásis go
dáiddárstipeanddaid. Ferte maiddái ásahuvvot hábmenbálkkašupmi čáppa
hámiid ja buriid duodjedáidduid váste.  Sámediggi ávžžuha
oasálaččaid duoji beales deattuhit ovttasbargodoaibmabijuid
vuovdimis, márkanfievrrideamis ja fierpmádatovttasbarggus, nu ahte
sihke ovddidanprográmma ja ealáhus ieža sáhttet dustet daid
hástalusaid mat mis oktasaččat leat.  Bivdit ahte Sámediggái
dađistaga čilgejuvvo prográmmabarggu jođu birra.   Ášši
meannudeapmi loahpahuvvui guovvamánu 23. b. dii. 12.30.   .
Vuolláičállit leat lohkan čoahkkingirjji, ja leat gávnnahan ahte
čoahkkingirjái fievrriduvvon mearrádusat leat nu movt Sámediggi
mearridii.   Kárášjohka 23.02.2001.  Čoahkkinjođihangoddi . 
Johan Mikkel Sara Tor Nilsen   jođiheaddji.   Einar Lifjell Eva
Josefsen.
