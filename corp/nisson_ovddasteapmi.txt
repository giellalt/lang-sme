
     Sámi Instituhtta 	

    	 	 Nordisk Samisk Institutt







Eai go hálit -- vai eai go beasa?

Guorahallan manne Norgga beale Sámedikkis 
leat nu unnán nissonáirasat





Torunn Pettersen -- Jorunn Eikjok -- Aili Keskitalo

2002











Sámi allaskuvla - Samisk høgskole
Sami University College

								

SÁMI INSTITUHTTA				Adreassa: Bredbuktnesveien 50
Nordisk Samisk Institutt				N-9520 Kautokeino, NORWAY
								Tel.: 		(+47) 78 48 80 00
Pohjoismainen Saamelaisinstituutti		Fáksa: 	(+ 47) 78 48 80 30
Norræn Sama-stofnun				E-maila: 	info@nsi.no
Nordisk Samiskt Institut				Web: 	www.nsi.no
Nordic Sami Institute					NO 971 454 237




Sámi allaskuvla					Hánnoluohkká 45
Samisk høgskole					N-9520 Guovdageaidnu
Sami University College				Tlf.: 		+ 47 78 48 77 00
								Fáksa: 	+ 47 78 48 77 02
								E-poasta: 	postmottak@samiskhs.no





Dárogillii/ Dárogiel bajilčála:
Vil de ikke -- eller slipper de ikke til?
En undersøkelse av den lave kvinnerepresentasjonen på Sametinget i Norge

Sámegiel bajilčála / Sámegillii:
Eai go hálit -- vai eai go beasa?
Guorahallan manne Norgga beale Sámedikkis leat nu unnán nissonáirasat

Čállit: 		Torunn Pettersen, Jorunn Eikjok, Aili Keskitalo

Jorgaleaddji:	Áiti Utsi & Utsi DA
Diŋgojeaddji: 	Sámediggi/Sametinget, N -- 9730 Kárášjohka
Dáhton: 		Skábmamánnu 2002

Fáddásánit: 	Sámediggi, Sámediggeválga, Nissonáirasat, Politihkalaš oassálastin, Sohkabealrollat, Dásseárvu
Siidolohku: 	107

Gávdno: 		Raportta olles dárogielat veršuvnna teavstta (pdf-formáhtas) gávdná www.nsi.no. Sámedikkis sáhttá jearrat eará veršuvnnaid.
OVDASÁTNI

Ovdal go Sámediggi diŋgui guorahallat sámediggeválggaid sohkabeali
perspektiivvas, de eai lean min dieđu mielde leamaš fágabirrasat
dahje dutkit mat/geat leat beroštan ja/dahje main/geain lea leamaš
vejolašvuohta systemáhtalaččat guorahallat Norgga
sámediggeválggaid. Mii goit aŋkke oaivvildit gávnnahan ahte meastta
áibbas váilot fágalaš almmuheamit dán fáttá birra. Ii ge gávdno ge
beare ollu girjjálašvuohta dálá sámi servodaga sohkabeali gullevaš
čuolbmačilgehusaid birra.

Go dát raporta fátmmasta sihke sámediggeválgga ja sohkabeali fáttáid,
de ferte dan oaidnit dego juogalágan álggaheaddjibargun. Danin leat
mii geat leat bargan prošeavttain aittoálgit go leat bargan dáinna
máŋggabealat fáttáin. Midjiide lea hui dehálaš oažžut
ruovttoluotta dieđuid raportii. Sáhttet leat sihke rabas gažaldagat,
árvalusat divodemiide, muddemiidda ja buoridemiide -- leaš dál
teoriijat, dieđut, jurdagat dahje konklušuvnnat. Nugo deattuhuvvo
máŋgii raportateavsttas: Dán barggu ferte vuosttažettiin ja
ovddemusat oaidnit dego álgun juoga masa maid mii sávvat sáhttá
ovdánahttojuvvot dehálaš ja dárbbašlaš dutkanvuoruheapmái
iešguđet osiide nissoniid ja dievdduid eavttuin ođđaáigásaš sámi
servodagas.

Diŋgojeaddji dáhtu vuođul leat čađahan prošeavtta
ovttasbargoprošeaktan gaskal Sámi Instituhta/Davviriikkalaš Sámi
Instituhta (NSI) ja Sámi allaskuvlla /Samisk høgskole (SH) . Mii geat
leat oassálastan prošeaktajoavkkus leat dađistaga čađahan
čoahkkimiid gos mii leat digaštallan iešguđet beliid prošeavtta
sisdoalus ja čađaheamis. Lea dattetge leamaš bargojuohku konkrehta
barggu dáfus: Pettersen ovddasvástádus lea leamaš hábmet kapihttaliid
1-5 ja 8. Keskitalo ovddasvástádus lea leamaš kapihttal 6. Eikjok
ovddasvástádus lea leamaš čađahit jearahallamiid njealji
válgabiires, ja ovdanbuktit ja guorahallat dáid ávdnasiid kapihttal
7:s. Buot teakstaevttohusat ja guorahallamat ávdnasiin loahpparaportii
leat dattetge dahkkon ovttas. Muđui lea Keskitalo:s leamaš
prošeavtta ovttastahttinovddasvástádus.

Ásahuvvui maiddái ásahussiskkáldas referánsajoavku prošektii. NSI
ovddasteigga seniordutki Nils Oskal ja dutki Nils Wasare --
Hammare. Oskal manai čakčat 2002:s professorstipendiáhta virgái Sámi
allaskuvllas, muhto jotkkii joavkkus allaskuvlla áirrasin. SA:s
oassálasttii muđui allaskuvllalektor Mai Britt Utsi. Álgobáliid lei
maid 1. amanuensisa Asta Balto allaskuvlla bealis fárus.

Loahpas mii giitit hui ládje informánttaid geat leat buktán
oainnuideaset ja vásáhusaideaset!


Guovdageaidnu/ Kautokeino, skábmamánnu 2002

Torunn Pettersen		Jorunn Eikjok			Aili Keskitalo
Sámi Instituhtta		Sámi allaskuvla			Sámi allaskuvla
SISDOALLU

Ovdasátni s. 3 

Tabeallaid ja govadagaid bajilgovva 6 Sammendrag --
Čoahkkáigeassu -- Summary 7

1.	Álggahus												 9
1.1	Prošeavtta duogáš ja mandáhtta								10
1.2	Lahkoneapmi ja čuolbmačilgehusat							11
1.3	Čađaheapmi											13



I. OASSI: TEOREHTALAŠ JA EMPIRALAŠ VUOĐĐU

2. 	Politihkalaš oassálastin ja sohkabealli teoriijas ja geavatlaččat		17
2.1Veaháš demokratiijadoahpaga ja iešguđet mállet politihkalaš 
oassálastimiid birra										17
2.2	Sohkabeali ja politihka iešguđet perspektiivvat						22
2.3	Nissoniid politihkalaš ovddasteapmi Norggas- muhtin váldobealit		25
2.4	Politihkalaš oaččuheami vuođđu								27
2.5 	Nissonovddasteapmi Davviriikkaid smávva našuvnnain				32

3.	Sámediggeválga -- dieđut ja máhttodárbu						35
3.1	Oanehaččat Sámedikki ja sámediggeválgga birra					35
3.2Obbalaččat válgadutkama birra ja máhttu 
erenoamážit sámediggeválgga birra							39


II. OASSI : SÁMEDIGGEVÁLGA ČUVGEJUVVON TÁLLADIEĐUIGUIN

4. 	Sámediggeválga -- beroštupmi ja ovddasteapmi					43
4.1 	Sámedikki jienastuslogu sturrodat (sámi jienastuslohku) 				43
4.2	Válgaoassálastin											45
4.3	Válgalisttuid lohku										47
4.4 	Sámedikki politihkalaš čoahkádus								49
4.5	Ođđasitválljen ja oaččuheapmi								50
4.6	Sámediggeáirasiid duogáš obbalaččat							52
4.7	Áirasiid duogáš sohkabeali perspektiivvas						54

5.	Sohkabeali juohku válggain ja nammademiin					59
5.1Gaskavuohta gaskal man ollu nissonolbmuid leat sisaválljen 
     ja nammadan											59
5.2	Biiriid mielde variašuvnnat válgga ja nammadeami dáfus				61
5.3	Ovttalaganvuođat ja erohusat?								67
5.4	Gaskaboddosaš čoahkkáigeassu								71

	






III. OASSI: SOHKABEALI ROLLAT JA DAID MEARKKAŠUPMI

6.	Sohkabeali rollat ja dásseárvobargu							74
6.1	Máŋggabealat sámi servodagat								74
6.2	Máhttu sohkabeali rollaid birra -- stáhtusa ja dárbbut					76
6.3	Sámi nissonlihkadus ja Sámedikki dásseárvobargu					80

7.	Sohkabeali mearkkašupmi nammadanproseassas					84
7.1	Obbalaččat mot oaččuhit nissoniid sámepolitihkkii					85
7.2	Obbalaččat nissoniid oaččuheami birra							87
7.3	Leat go dásseárvu ja sohkabeali rollat fáddán?						90
7.4	Mot oažžut eanet nissoniid beroštit?							92
7.5	Kapihttala čoahkkáigeassu									94

	IV. OASSI: SOHKABEALLI JA SÁMEPOLITIHKALAŠ OASSÁLASTIN

8.	Čoahkkáigeasut											97
8.1	Vejolaš čilgehusat Sámedikki sohkabeali juhkui					98
8.2	Čielggatkeahtes gažaldagat ja gažaldagat maid guorahallá viidáseappot    101

Girjjálašvuođareferánssat									    107
Tabeallaid ja govadagaid bajilgovva

Tabeallat
Tab.1.1.	Sámediggeválggat 1989-2001. Válljejuvvon nissoniid lohku ja oassi	s. 9, 	58
Tab.2.1. 	Sámediggeválggat Ruoŧas. Válljejuvvon nissoniid lohku ja oassi			33
Tab.2.2. 	Sámediggeválggat Suomas. Válljejuvvon nissoniid lohku ja oassi		33
Tab.4.1. 	Gallis registrerejuvvon sámi jienastuslogus sámediggeválggain 1989 -- 2001	44
Tab.4.2. 	Válgaoassálastin sámediggeválggain 1989 -- 2001					45
Tab.4.3. 	Válgaoassálastin iešguđet válgamálliin Norggas 1987 -- 2001			45
Tab.4.4. 	Galle áirasa leat válljejuvvon iešguđet joavkkuin 1989 -- 2001			49
Tab.4.5. 	Galle listtu mas leat eanet go okta áirras válljejuvvon seamma biirres		49
Tab.4.6. 	Galle ođđaválljejuvvon áirasat 1989 -- 2001						50
Tab.4.7. 	Áirasat 1989 -- 2001 -- juhkkojuvvon dan mielde galle áigodaga
  	leat válljejuvvon										50
Tab.4.8. 	Sámediggeválggat 1989 -- 2001. Áirasiid orrunsuohkanat				53
Tab.4.9. 	Áigodatbajilgovva nissoniin geat leat válljejuvvon Sámediggái 1989-2001	54
Tab.4.10.	Galle nisson- ja dievdoáirasat 1989 -- 2001 -- juhkkojuvvon				 	dan mielde galle áigodaga leat válljejuvvon						56
Tab.5.1. 	Sámediggeválggat 1989 -- 2001. Nammadandieđut					58
Tab.5.2. 	Galle nissonolbmo leat válljejuvvon ja Galle biire leat main leat
	 	 nissonáirasat										60
Tab.5.3. 	Biirret main leat eanemus ja unnimus válljejuvvon ja nammaduvvon 
 	nissonat 											65  
Tab.5.4. 	Biirret mat leat válljejuvvon lagabut guorahallamiidda				65
Tab.5.5. 	Válljejuvvon biiriid geográfalaš dieđut						66
Tab.5.6. 	Nammadandieđut nissonosiid birra válljejuvvon biiriin				68

Govadagat
Gov.1.1.	Nissonoassi Norgga álbmotválljejuvvon orgánain 1987 -- 2001			10
Gov.2.1.	Nissonoassi suohkanstivrrain, fylkkadikkiin ja Stuoradikkis 
1975 -- 2001											25
Gov.2.2..	Nissonoassi davviriikkalaš našunáldikkiin maŋŋel maŋemus lágiduvvon
		válgga											32
Gov.4.1	Sámediggeválggat 1989 -- 2001. Gallis čálihan jienastuslohkui			44
Gov.4.2.	Sámediggeválggat 1989 -- 2001. Válgaoassálastin obbalaččat ja
		iešguđet biirriin										46
Gov.4.3.	Sámediggeválggat 1989 -- 2001. Galle listtu juohke biirres			47
Gov.4.4.	Sámediggeválggat 1989 -- 2001. Galle iešguđet persovnna válljejuvvon
		juohke biirres										51
Gov.5.1.	Sámediggeválggat 1989 -- 2001. Nissonoassi válggain ja nammademiin	59
Gov.5.2.	Sámediggeválggat 1989 -- 2001. Galle nissona leat válljejuvvon
		ja Galle iešguđetlágan nissona leat válljejuvvon					61
Gov.5.3.	Sámediggeválggat 1989 -- 2001. Galle nissona leat válljejuvvon
		juohke biirres ( juhkkojuvvon njieddji logu mielde) 					62
Gov.5.4.	Sámediggeválggat 1989 -- 2001. Galle nissona leat válljejuvvon
		juohke biirres juohke válggas								62
Gov. 5.5.	Sámediggeválggat 1989 -- 2001. Galle nissona leat válljejuvvon ja 
		Galle nissona leat nammaduvvon 1. sadjái						63
Gov.5.6	Sámediggeválggat 1989 -- 2001. Galle listtu mas nisu
		lea nammaduvvon 1.sadjái								64
Gov.5.7.	Válljejuvvon válgabiirret. Olmmošlohku ja registrerejuvvon 
		jienastuslohkui 2001:s									67
Gov.5.8	Sámediggeválga 2001. Galle nissona jienastuslogus ja Galle nissona
		nammadanlisttuin										68
ČOAHKKÁIGEASSU

Guorahallan geahččala gávdnat čilgehusaid manin nissonolbmuidoassi
Norgga Sámedikkis lea 33%:s njiedjan 18%:i áigodagas 1989-2001. Loguid
čelggadeamit čájehit ahte obbalaččat ii leat šaddan váddáseabbun
nissonolbmuide beassat fárrui dahje oažžut nissonolbmuid searvat
válgalisttuide. Njiedjan orru baicca gullame válgaortnega beliide ja
oassálastinminstara rievdademiide. Ea.ea. leat eanebut geat ceggejit
listtuid ja eanet áirasiid válljejit sisa vuosttašsajis. Dás lea
mearkkašupmi danin go álot lea leamaš unnit nissonoassi
vuosttašsajiin go mii obbalaččat lea leamaš listtuin ja listtuid
nuppiidsajiin.

Seammás leat stuora erohusat gaskal dan 13 válgabiirre. Muhtin biirres
leat gávcci obbalaččat 12 válljejuvvon áirasiin leamaš
nissonolbmot, ja eará biirres leat buohkat geat leat válljejuvvon
leamaš dievddut. Iešguđet metodaid vuođul leat mii geahččalan
gávdnat beliid válgabiirriin mat sáhttet čilget manin muhtin biirriin
lea buorre ja muhtin biirriin lea heajos
nissonolbmuidovddasteapmi. Leat fuobmán unnán oppalaš čilgehusaid,
muhto biirriin gos lea buorre nissonolbmuidovddasteapmi orru gávdnome
báikkálaš dihtomielalašvuohta dasa ahte nissonolbmuidovddasteapmi
lea dehálaš, seammás go doppe leat aktiivvalaš sáme- ja
nissonolbmuidpolitihkalaš fierpmádagat.



2001 giđa mátkkoštii Beaivváš Sámi Teáhter kabareain
Giđđadulvi/Vårflom III. Kabarea sullii 20 nummariin ledje guokte dan
birra makkár oktavuohta nissoniin lea Sámediggái. Vuosttaš nummar lei
duehtta mas nisson lávllui dan birra man miella sus livččii leat
Sámedikkis ja visot áššit maiguin son livččii hálidan bargat
doppe. Dievddu teaksta lei muhtun muddui spiehkastahttit nissona
cealkámušaid, muhtun muddui jáhkkehahttit su ahte dakkár rolla ii
livččii mihkkege sutnje. Nubbe nummar lei videofilbmejuvvon
neavttalmas mii fuomášuhtii mot nisson politihkar/samedigge-áirras
eahkes gillái nugohčoduvvon "sávatkeahtes fuomášumi" golbma
dievdo-politihkkariin.

Mii sáhtii leat sivvan go fáddá nissonat ja Sámediggi oaččui nu ollu
saji dán kabareas? Juo, jáhkkimis go giđđadálvvi lei mediain oalle
ollu beaggán ahte sámediggeáirasiid juo vuollegis nissonlohku boahtá
ain vuordimis njiedjat válggas čakčii. Dát lei ipmárdusaid vuođul
ahte nominašuvnnat mat ledje dahkkon sámediggeválgii, eai lean buorit
boahttevaš sohkabealejuhkui. Dat -- sohkabeali perspektiivvas --
sevdnjes einnostusat dolle maid deaivása: Vuosttaš válggas 1989:s
válljejuvve 13 nissona sisa oktiibuot 39 sajiide Sámediggái, de lei
sámediggeválgga 2001 boađus ahte válljejuvve 7 nissonáirasa ja 32
dievdoáirasa.

Sámediggeáirasiid nissonlogu njiedjan álggii juo nuppi
sámediggeválggas 1993:s. Dalle válljejuvvui okta unnit nisson sisa go
ovddit válggas. 1997:s ledje guokte unnit geat besse sisa, ja 2001:s
fas njiejai lohku olles golmmain. Čielgaseappot oaidná logu- ja
oasidáfus negatiivvalaš ovdáneami dán tabeallas:

Tabealla 1.1. Sámediggeválggat 1989 -- 2001. Válljejuvvon nissoniid
lohku ja oassi.

1989
1993
1997
2001
Válljejuvvon nissoniid lohku
13
12
10
7
Válljejuvvon nissoniid oassi (Pst.) 
33%
31%
26%
18%
Gáldu: Hætta 1992, 1994, 1998 ja www.samediggi.no

Vuollegis ja njieddji sámediggeáirasiid nissonoassi lea dagahan sihke
imaštallama ja balu. Lea go dan dihte go berošteaddji nissonat eai
beasa ovdan? Lea go vuosteháhku ruovttus ja lagasbirrasis dahje
politihkalaš birrasiin? Lea go dan dihte go nissoniin leat
negatiivvalaš vásáhusat oassálastit Sámedikkis -- dan čoahkkimiin
nugo eanet sosiálaš oktavuođain nai? Sáhttá go leat danin go
nissonat ieža obbalaččat eai hálit ge bearahaga searvat
politihkkii? Erenoamážit dakkár sajis go Sámedikkis? Dahje leat go
áibbas eará sivat? Gažaldagat leat ollu -- ja dávjá leat seamma nai
navdimat.

Imaštallan lea maiddái dan dihte go negatiivvalaš ovdáneapmi
spiehkasta maiddái das mii muđui lea dáhpáhuvvan politihkalaš
suorggis Norggas sohkabeali juogu dáfus. Vuosttaš sámediggeválga
čađahuvvui juste dan áiggis go lei biddjon guhkes-áiggi fuomášupmi
ja lei oalle fáhkkes lassáneapmi nissonáirasiin Norgga eará
álbmotválljejuvvon orgánain. Go nissonáirasiid oassi vuosttaš
sámediggeválgga maŋŋel šattai 33%, de lei dat rievtti mielde
vuollelis go 1987 fylkadiggeválggas ja 1989 stuoradiggeválggas, muhto
dat lei eanet go 1987 suohkanstivrraválggas, vrd. govadaga
1.1. vuolábealde. Nissonoassi illá lei danin vuosttaš
sámediggeválgga maŋŋel eanet dahje unnit go maid lei lunddolaš
vuordit. Mearkkašahtti lea ahte golmma maŋit válggain lea ovdánan
negatiiva dáhpi ahte nissonoassi njiejai eanet ja eanet juohke dáin
válggain. Dát lea mearkkašahtti vaikko geahččá dan olis ahte
nissonoassi maiddái eará válga-šlájain vásihii muhtin "nuppástusaid"
90-logus.


Gáldu: Raaum (1995) . Dásseárvoguovddáš 2002, Aardal 2002b, www.samediggi.no

Negatiivvalaš ovdáneapmi dahká ahte Sámediggi lea hálidan čađahit
prošeavtta gávnnahit juoidá das mii duođai sáhttá sivvan go áirasiin
lea čuožžilan nu bonju sohkabealli. Dálvet 2002:s addui dakkár
bargu Sámi allaskuvlii/Samisk høgskole (SH) ja Sámi
Instituhttii/Davviriikkalaš Sámi Instituhttii (NSI) ovttas.1 Dát
raporta lea prošeaktabarggu čálalaš boađus.

Álgokapihttalis álggos ovdanbuktit oanehaččat prošeavtta duogáža
ja mandáhta. Dasto dadjat veaháš vuođu birra guorahallat
sámediggeválgga sohkabeali perspektiivvas, ja ahte mii muitalit
váldočuolbmačilgehusa ja dan mat ledje guovddáš oassegažaldagat go
prošeakta álggahuvvui. Loahpas čilget mot prošeakta čađahuvvui.

1.1. Prošeavtta duogáš ja mandáhtta

Sámedikki dásseárvvu doaibmaplánas 1999-2001(Sámediggi 1999) lea
váldoulbmil ahte sámi nissoniin ja dievdduin galget leat seamma
vuoigatvuođat, geatnegasvuođat ja vejolašvuođat buot
servodatsurggiin. Sámedikki Dásseárvopolitihkalaš čielgga-deamis
2001 (Sámediggi 2001c) čujuhuvvo dattetge ahte hástalusat dásseárvvu
dáfus sámi servodagas leat stuorát go goassege. Ja okta dain mii
čájeha dán -- nugo čuočču-huvvo -- lea Sámedikki bonju sohkabeali
juohku. 2001 Geassemánus mearridii Sámediggeráđđi diŋgot
guorahallama das mot dásse-árvu vuhtiiváldojuvvo sámi servodagas
(Sámediggeráđđi 2001) . Mearrádusas daddjo maiddái ahte danin go
guorahallan maiddái galgá fátmmastit Sámedikki, de berre barggu
čađahit olgguldas oassálasti(t) , ovddemusat sámi
dutkanásahus(at) . Guora-hallan berre maid sáhttit leat vuođđun
Sámedikki dásseárvoplána ođasteapmái. Dasa lassin sáhttá dat maid
veahkkin álggahit viidát dutkama fáttás dásseárvu sámi servodagas.

Skábmamánus 2001:s bovdii sámediggehálddahus SH ja NSI čoahkkimii
digaštallat vejolaš čovdosa dutkat dásseárvvu sámi
servodagas. Bovdehusas deattuhuvvui ahte vaikko dásseárvu lea viiddis
suorgi, de lei dáhttu dán vuoru čohkket fuomášumi
čuolbmačilgehussii vuollegis ja njieddji nissonoassái mii lea
Sámedikkis. Digaštallančoahkkima maŋŋil bovdejuvvojedje SH ja NSI
ráhkadit prošeakta-čilgehusa -- álgovuorus -- guorahallat
sámediggeválggaid mas fuomášuhttá nominašuvdnaproseassa -- válgga ja
ovddasteami sohkabeali perspektiivva vuođul.

Guovvamánu 2002 loahpas sáddejuvvui prošeaktasárggastus Sámedikki
hálddahussii. Das ea.ea. fuomášuhttojuvvui ahte prošeavtta
áigumušdássi lei heivehuvvon dan oalle oanehis áigemearrái mii lei
biddjon gárvvistit guorahallama, namalassii čakčamánu
30.b. 2002. Áigumušdássi lei maiddái heivehuvvon praktihkalaš
vejolašvuođaide mii ásahusain lei heivehit prošeaktabarggu iežaset
eará fástamearriduvvon doaimmaide. Prošeaktasárggastus dohkkehuvvui,
ja njukčamánu loahpas bargu formálalaččat addojuvvui dán guovtti
ásahussii. Seammás sohpe diŋgojeaddji ja bargočađaheaddjit ahte dát
válgaguorahallan sáhttá leat vuosttaš lávkin dan guvlui ahte oažžut
viidábut dutkanprošeavtta sámi servodaga sohkabeliid birra.

1.2. Lahkoneapmi ja čuolbmačilgehusat 

Go dán prošeavtta sárggastus ráhkaduvvui, de oinniimet ahte ferte
čuvget fáttá njealji oalle gokčašuvvi beliid. Mii gohčodeimmet
daid 1) Álggahus ja oktavuohta, 2) Nominašuvdnaproseassa obbalaččat,
3) Nissoniid movttiideapmi ja vejolašvuođat, ja 4) Sámediggi
politihkalaš oassálastin ja báikin. Dasto oinniimet muhtin
vuođđo-eavttuid mot lahkonit fáddái:

Vuosttažettiin lea leamaš vuođđoeaktun ahte go sámediggeválggas
lea sohkabeali perspektiiva, mearkkaša dat ahte
nominašuvdnaproseassaid, válggaid ja Sámedikki áirasiid ferte
geahččat sámi servodaga sohkabeali oaivilsisdoalu vuođul:
Sohkabealli lea kategoriija mii álot gávdno sosiálalaš
oktavuođain. Dan olggosbuktá ja sáhttá guorahallat guovtti dásis: 1) 
Sosiála identitehtan: Nissoniid ja dievdduid rollat ja identitehtat,
ja 2) Olggosbuktit jurdagiid, miellaguottuid ja árvvuid bokte
maskulinitehta ja femininitehta. Viidáset sáhttá guorahallat makkár
kategoriijat leat olámuttos nissoniidda ja dievdduide servodagas, ja
mot dáid ráhkadit, ja mot gaskavuođaid organiserejit nissoniid ja
dievdduid gaskkas, makkár hámit gávdnojit.

Eará eaktu go bargá gávdnat vejolaš sivaid áirasiid bonju
sohkabeallái Sámedikkis, lea ahte fáttá álgoálggus ferte geahččat
politihkalaš oassálastima ja sohkabeali obbalaš teorehtalaš
perspektiivvaid ja empiralaš vásáhusaid vuođul. Dát guoská maiddái
vaikko dađistaga čájehuvvošii ahte dakkár perspektiivvaid ja
vásáhusaid ii vaikko mot sáhte geavahit guorahallat sámi
dilálašvuođaid. Maŋemusat, muhto erenoamážit, de lea goalmmát
prošeaktaeaktun ahte sámedigge-válgga guorahallan sohkabeali
perspektiivvas, danin maiddái gáibida ahte ipmirda Sámedikki ja
sámediggeválgga iešguđet beliid.

Prošeavtta konkrehta čuolbmačilgehusaid dáfus lea bajitdási
gažaldat fárus prošeavtta fáttás ja dan sáhttá čállit
čuovvovaččat:

Mot čilget vuollegis ja njieddji nissonoasi Norgga Sámedikkis?

Lahkonit dán viiddis gažaldahkii, de ráhkadeimmet mii ollu
oassegažaldagaid mat sáhttet áigeguovdilat dán njealji beali ektui
maid mii hálidit fuomášuhttit. Nugo ovdanboahtá vuolábealde, de eai
lean muhtin gažaldagat nu konkrehtat ja ráddje-juvvon go earát. Go
mii aŋkke váljiimet váldit daid fárrui prošeaktabarggus, de dat lei
ea.ea. ipmárdusa dihte ahte vaikko buot gažaldagaid ii sáhte vástidit
dán prošeavttas, de dat aŋkke sáhttet váikkuhit fuomášuhttit
čuolbmačilgehusaid máŋit guorahallamiidda. Muhtin guovdileamos
gažaldagain ledje:

Mot lea vuollegis ja njieddji nissonoassi Sámedikkis jus buohtastahttá
nissonosiin eará álbmotválljejuvvon orgánaid iešguđet dásiiguin?
Naba Sámedikkiin Ruoŧas ja Suomas? Mot lea nissonoassi eará smávva
našuvnnain ja/dahje eamiálbmogiin main leat sierra álbmotválljejuvvon
čoahkkaneamit? Makkár beroštupmi nissoniin lea Sámedikki
jienastuslohkui ja mot lea sin válgaoassálastin? Mot lei sámi
nissoniid (sami-) politihkalaš oassálastin ovdal go Sámediggi
ásahuvvui?

Sáhttá go dát almmustahttit "minstariid" iešguđet válgabiirriid ja
áiggi mielde áirasiid sohkabeali dáfus? Makkár nissonat ja mii lea
mihtilmassan nissoniidda geat duođai leat leamaš válljejuvvon
Sámediggái dan njealji válggas? Gallis sis leat čohkkán máŋga
áigodaga?

Lea go sohkabealli guovddáš dimenšuvdna go árvvoštallá
listoevttohasaid sámediggeválgii -- omd. báikegullevašvuođa, fitnu
ja agi ektui? Vásihuvvo go váddáseabbon oažžut nissoniid fárrui a) 
listui, b) 1. sadjái? Hálidit go nissonat leat sámediggeáirrasin dahje
oažžut doaimma sámediggeáirrasin? Jus juo, lea go nu ahte sii
iešguđet sivaid geažil eai sáhte? Dahje leat go aiddonassii unnán
nissonat geat hálidit dakkár doaimmaid?

Mot vásihuvvo Sámediggi ođđaásahuvvon politihkalaš oasseváldin ja
báikin? Sáhttet go dasto iešguđet árvvoštallamat čadnot sohkabeali
dimenšuvdnii, dm. ahte leat systemáhtalaš erohusat nissoniid ja
dievdduid ipmárdusain? Válljejit go sámi nissonat geat
aktiivvalaččat hálidit veahkehit hábmet ođđaáigásaš sámi
servodaga, eará báikkiid go Sámedikki iežaset
servodatberoštupmái?`Mot lea sámi nissoniid posišuvdna obbalaččat
bargoeallimis (vuođđoealáhusain, almmolaš- ja priváhta suorggis,
smávva fitnodagain je.) ja erenoamážit go leat bargin sámi ásahusain
ja organisašuvnnain? Man muddui oassálastet sámi nissonat eará
álbmotválljejuvvon orgánain, fágaservviin ja eará mállet servviin?

Muđui hálidit mii deattuhit ahte mii juo vuohččan go digaštalaimet
prošeavtta diŋgojeaddjin, leat dovddahan ahte dakkár ráddjejuvvon
guorahallan jáhkkimis boahtá almmustahttit ođđa ja vuđolaš
gažaldagaid maid sohkabealli ja sohkabeali oktavuođat mearkkašit
sámi servodagas. Erenoamážit leat mii navdán ahte čiekŋalit ja
viidát ipmárdus válgaproseassain sohkabeali perspektiivvas, berre
biddjot stuorát oktavuhtii sisa sosiokultuvrralaš rievdadusaid
dáfus. Veaháš eará sániiguin: Dálá stuora váilevašvuohta máhtus dasa
maid sohkabealli mearkkaša sámi servodagas, sáhttá dušše gokčat
viidábut dutkamiin ja máhttoovdánemiin.

1.3 Čađaheapmi

Go leimmet bargame dán prošeavtta bargosárggastusain, de
gávnnaheimmet vuosttažettiin ahte mii fertet vuhtiiváldit ahte leat
almmuhuvvon áibbas unnán čállosat mat deattuhit sohkabeali ja/ dahje
politihka sámi oktavuođas. Lea maiddái nu ahte veaháš
girjjálašvuohta mii gávdno, eanas muddui lea áiggi birra ovdal go
Sáme-diggi ásahuvvui 1989:s. Gávdnojit hui unnán almmuhuvvon čállosat
njealji sáme-diggeválgga birra ja njealji sámediggeválggas mat leat
čađahuvvon Norggas. Ere-noamážit (analyhtalaš) teavsttaid dáfus,
muhto čájehuvvui ahte sáhttá leat váttis gávdnat čielga
lohkodieđuid nai.

Nubbi maid fuobmáimet lei ahte Sámedikki nissonáirasiid obbalaš
loguin, leat čihkkojuvvon ollu stuora erohusat válgabiirriid
gaskkas. Muhtin biirret leat erenoamážat go doppe leat dássážii
bealli dahje eanet go bealli sámediggeáirasiin leamaš nissonat. Nuppe
geažis fas gávdnojit muhtin biirret main lea okta dahje guokte- dahje
ii oktage! nissonáirras dan áiggi go Sámediggi lea doaibman. Stuora
erohus válgabiirriid gaskkas dagai min hui sáhkkin. Sáhttá go gávdnat
čilgehusaid dáid variašuvnnaide? Ja jus nu -- sáhttet go dat
veahkehit čuvget prošeavtta váldo-čuolbmačilgehusa?

Dan maid álggos gávnnaheimmet dagahii ahte mii váljiimet prošeavttas
geavahit guokte iešguđetlágan bargovuogi vuođđun, namalassii 1) 
dokumeantaguorahallamiid ja 2) jearahallat muhtin válljejuvvon
dehálaš oassálastiid.

Dokumeantaguorahallamiid áigumuš lei guovtteoasat: Vuosttažettiin
leat doku-meanttat leamaš gáldun árvvoštallat ja ovdanbuktit
obbalaččat sohkabeali ja politihka suorggi teoriija- ja
máhttostáhtusa, ja erenoamážit sámi servodaga sohkabeali
rollaid. Nubbi lea ahte iešguđet mállet almmuhuvvon čállosat leat
leamaš midjiide vuođđun bidjat oktii, ja ovdanbuktit
iešguđetlágan tálladieđuid obbalaččat sáme-diggeválggas ja
sámediggeválgga birra, ja giehtadallat ja ovdanbuktit iešguđet
lohko-dieđuid obbalaččat sámediggeválggaid birra ja
sámediggeválggain, ja erenoamážit sámediggeválggaid ja sohkabeliid
birra.

Dokumeantaguorahallamiidda leat mis dát cealkámušat: Go mii leat
ohcan áššái-gullevaš lohkoávdnasiid, de leat mii muhtomin fuobmán
ahte iešguđet dokumeanttat almmuhit iešguđetlágan loguid seamma
ilbmudussii. Mii leat dalle válljen daid loguid maid mii oktavuođa
vuođul leat navdán sáhttet leat riekta. Dasa lassin ilmmai
prošeaktaáigodagas ahte eará guorahallama oktavuođas maid Sámediggi
lei diŋgon, de fuobmájedje sihke čielga erohusaid iešalddis
jienastuslogus ja eai buot logut mat prošeavttas ilbme oktiivástidan
Sámedikki almmolaš statistihkaiguin.2 Min prošeavttas leat dattetge
ovddemusat vuhtiiváldán Sámedikki lohkoávdnasiid eat ge leat daid šat
dárkileappot árvvoštallan.

Mii maid muđui fuomášuhttit ahte ollu lohkoávdnasiin mat fátmmastit
dahje čilgejit sámediggeválgga, dain lea sáhka smávva
loguin/vuollegis lohkoárvvuin. Go dáid loguid prosentuere,
dm. rievdada čuohteosiide, de sáhttet smávva rievdadusat dagahit
stuora váikkuhusaid (omd. dahká okta sámediggeáirras 2,6% go 39
sámediggeáirasa dahket 100%) : Dan berre danin atnit muittus go
proseantta váikkuhusaid árvvoštallá.

Nubbe vuohki prošeavttas lei jearahallat muhtin válljejuvvon
oassálastiid geat ieš-guđetládje ledje oassálastan 2001
sámediggeválgii. Ulbmil jearahallamiiguin lei ovddemusat oažžut
diehtit mot oassálastit ieža vásihedje Sámedikki ja sámedigge-válgga
sihke obbalaččat ja sohkabeali perspektiivvas. Dasto lei oaidnit
ahte sáhtii go dát vuohki addit eará lahkonanvugiid variašuvnnaide
válgabiiriid gaskkas go čilge-husaid maid mii navddiimet sáhtte
ilbmat lohkovuođul lahkonemiin.

Oassálastiid álggos váljiimet čuovvovaččat: Dan vuođul go
tállaávdnasat čájehedje stuora erohusaid das galle nisson
sámediggeáirasa ledje iešguđet válgabiirriin, de mii váljiimet
guokte buoremus ja guokte heajumus biirre. Seammás oinniimet ahte dát
njeallje biirre šadde doarvái bieđggus geográfalaččat. Dasto
váljiimet guokte bello-daga/listtu juohke dán njealji
válgabiirriin. Dás deattuheimmet ahte joavkkuin galggaimet jearahallat
ovtta nissona ja ovtta dievddu 2001-válgga listtus, ja joavkkuid
nominašuvdnalávdegotti jođiheddjiid. Dat guokte listoevttohasa
galggaiga leat dat nisson ja dievdu geat leigga sohkabealis biddjon
bajemussii listtus. Ollislaččat leimmet dalle válljen 24 olbmo.

Geavatlaččat dattetge dušše čađahuvve 13 jearahallama, guhtta
nissoniiguin ja čieža dievdduiguin. Sivvan dasa lei ahte ii heiven
jearahallat buohkaid geaid álggos leimmet válljen áigodagas go leimmet
várren áiggi jearahallamiidda. Dakkár dilálaš-vuhtii mii gal leimmet
vissis muddui ráhkkanan, vaikko eanebut gahčče eret go leimmet
vuordán. Muhto go ledje dan mutto ollu álgoválljejuvvon olbmo
jeara-hallama vuogi ektui, de lea min vásáhus dattetge ahte dat 13
jearahalli adde ollu ávkkálaš árvalusaid mat veahkehit čuvget osiid
prošeavtta gažaldagain. Geográfalaš, politihkalaš ja sohkabeali
gullevaš balánsa olbmuin maid álggos leimmet válljen lei muđui
dohkálaš nai maŋŋel go muhtumat gahčče eret.

Mii eat geavahan jearahallanskovi jearahallamiidda, ráhkaduvvui
"ofelastin" jeara-hallamiidda čuovvovaš fáttáiguin: Politihkalaš
duogáš sis geaid jearahallá. Sis geat leat dahje leat leamaš
sámediggeáirrasin jerrojuvvui áššiid birra maiguin leat bargan
Sámedikkis ja veaháš dan birra mot dat bargu lea dáhpáhuvvan. Sis
geat leat čužžon listtuin, jearaimet áššiid birra mas sii
beroštit. Mii jearaimet buohkain maid sii jurddašit go leat nu unnán
nissonáirasat ja dasto čilgehusaid dasa go leat nu unnán
nissonáirasat. Viidáset dan birra mot oaččuhit nissoniid sin
listtuide, gokko ledje cakkit ja vejolašvuođat. Mii jearahalaimet
nominašuvdnalávdegottiid vihtta jođi-headdji ja jearaimet mot
nominašuvdnaproseassa dáhpáhuvai ja erenoamážit Dasto válddiimet
ovdan fáttáid nugo sohkabeali rollaid ja dásseárvvu sámi servodagas.
Mii hálidit muđui váldit ovdan ahte mii geat leat bargan
prošeavttain leat deattuhan bidjat fuomášumi dasa maid min iežamet
sajádagat mearkkašit guorahallanfáttá ektui (Haraway
1987/1995) . Dainna oaivvildit ahte mii leat dihtomielalaččat dasa
ahte min persovnnalaš historjjáin ja min fágalaš duogážiin sáhttá
mearkkašupmi sihke go deaivvadit informánttaiguin ja go čilget sin
ja eará mállet diehtogálduid. Sáhttit maiddái muitalit ahte mis
prošeaktajoavkun lea oalle iešguđetlágan vuođđu danin go mis leat
iešguđetlágan fágalaš ja sáme-/nissonpolitihkalaš
gullevašvuohta.3 Nuppe dáfus lea mis maiddái oktasaš vuođđu go mii
juogadit vuođđooainnu ahte lea negatiivvalaš ahte Sámedikkis lea
bonju sohkabeali juohku, seammás go lea dehálaš hukset eanet
gelbbolašvuođa iešguđet beliid birra maid sohkbealli mearkkaša
ođđa-áigásaš sámi servodagas. Mii leat muđui ieža vásihan ahte
prošeaktajoavkku eará-láganvuohta ja ovttaláganvuohta lotnolagaid lea
leamaš ávkkálaš go barggus dađi-staga leat leamaš joatki
digaštallamat.

Iešalddis prošeaktaraportta dáfus leat dan válljen hukset njealji
váldooassái: Vuosttaš dain -- Teorehtalaš ja empiiralaš rámmečálus
-- sisttisdoallá kapihttaliid 2 ja 3. Dás ovdanbuktit vuosttažettiin
ja ovddemusat muhtin dábálaš beliid politihkalaš oassá-lastimis ja
sohkabeali teoriijas ja geavatlaččat. Muđui namuhit muhtun dieđuid
Sámedikki birra ásahussan, ja ahte mii dadjat veaháš válgadutkama
birra ilbmu-dussan ja ahte váilevaš sámediggegullevaš dutkan lea
čuolbman.

II oassi -- Sámediggi čuvgejuvvon lohkodieđuiguin -- dasa leat
čohkken lohko-ávdnasiid ovdanbuktimiid ja digaštallamiid
obbalaččat sámediggeválgga birra ja sámediggeválgga birra
erenoamážit sohkabeali perspektiivvas. Go dákkár mállet dieđut eai
leat beare olámuttos, de leat mii válljen oalle viidát ovdanbuktit
maiddái sámediggeválgga eanet obbalaš beliid. Oassi loahpahuvvo
gaskaboddosaš čoahkkái-geasuin dain eanemus guovddáš váldoáššiin
maid sáhttá oažžut teorehtalaš ja empiiralaš ávdnasiin.

Goalmmát oasi leat gohčodan Sohkabeali rollat ja daid
mearkkašupmi. Dat álgga-huvvo kapihttal 6:in mas oanehaččat čilget
stáhtusa ja gelbbolašvuođadárbu sohka-beali rollaid ja
dásseárvvobarggu dáfus obbalaččat sámi servodagas. Čohkkejuvvo
maiddái fuomášupmi dasa maid mii leat gohčodan máŋggabealatvuohta
sámi servo-dagas. Maŋit kapihttalis ovdanbuktit ja guorahallat
jearahallanávdnasiid maid vieččaimet erenoamážit čuvget maid
sohkabealli mearkkaša nominašuvdna-proseassas.

Raportta maŋemus oassi -- Sohkabealli ja sámepolitihkalaš
oassálastin -- lea loahppa-kapihttal. Dan geavahit čatnat
oktavuođaid prošeavtta iešguđet osiid gaskkas. Kon-krehtabut
addojit muhtin čoahkkáigeassi ja oktiičadni guorahallamat buot
ovddit kapihttaliin. Dasa lassin cuiget vástitkeahtes gažaldagaid ja
ovdamearkkaid guoske-vaš fáttáide ja čuolbmačilgehusaide maiguin
boahtteáiggis sáhttá -- ja berre! bargat viidáseappot.

Nugo álggos cuigiimet: Dát prošeakta lea ollásii duođaštan navdima
ahte lea dárbu oažžut mihá eanet máhttohuksema dan birra ahte mot
obbalaččat lea leahkit nissonin ja dievdun dálá sámi servodagas, ja
maiddái erenoamážit politihkalaš oassálastima ja sámediggeválgga
sohkabeali gullevaš beliin. Dattetge áigut čuoččuhit ahte mii min
guovtti lahkonanvugiin, leat nagodan goit oažžut muhtin
geažideaddji vástádusaid mat sáhttet addit eanet ipmárdusa
guorahallojuvvon ilbmudusas -- ja vejolaččat maiddái addit vuođu
rievdadusaide.

2. POLITIHKALAŠ OASSÁLASTIN JA SOHKABEALLI TEORIIJAS JA GEAVATLAČČAT

Manin lea šaddan dađistaga eanet fuomášupmi sohkabealijuhkui
sámediggeáirasiid gaskkas? Mearkkaša go dat aiddonassii maidege go
Sámedikkis leat mihá unnit nissonat go dievddut -- ja dasto mot? Lea
go eahpedemokráhtalaš válljet sisa unnán nissoniid nu guhká go válga
muđui lea čađahuvvon demokráhtalaš njuolggadusaid mielde? Lea go
sohkabeali-earri demokráhtalaš? Lea go earri áidna gaskaoapmi
rievdadit bonju sohkabeali juogu iešguđet oktavuođain? Galgá go
leat álbmotvállje-juvvon go galgá sáhttit doaibmat politihkalaš
aktiiva stáhtaboargáriin gii oassálastá mearridanproseassain ja hábme
servodaga? Mot lea nissonoassi eará álbmotvállje-juvvon orgánain
Norggas ja Davviriikkain?

Bajábealde dadjanvuogit leat ovdamearkkat eanet dábálaš gažaldagaide
maid sáhttá jearrat Sámedikki sohkabeali čoahkádusa čuolbmadahttima
oktavuođas mii lea jođus. Dat leat maid ovdamearkkat gažaldagaide
mat mis leat leamaš fárus go leat bargan prošeavttain. Ii danin go
mis lea leamaš ulbmilin ahte dákkár gažaldagaid galgá vástidit dahje
digaštallat hui viidát ja čiekŋalit, muhto danin go dat leat
lahkonan-bealit bidjat oktii teorehtalaš ja empiiralaš rámmačállosa
maid sáhttá geavahit proseassas kártet, guorahallat ja ipmirdit
dilálašvuođa mii lea čuožžilan Sámedikki sohkabeali juogu dáfus.

Muhtin dán rámmačállosa doahpagiin ja perspektiivvain leat válljen
ovdanbuktit hui oanehaččat prošeaktaraportta álggahusoasis. Dát lea
erenoamážit dat mii lea obba-laččat demokratiija ja politihkalaš
oassálastima birra ja ereonamážit nissoniid politihkalaš áirasiid
birra. Mii leat maid válljen addit oanehis bajilgova das mot
nissonpolitihkalaš áirasiid ovdáneapmi ja stáhtus lea Norggas.

2.1 	Veaháš demokratiijadoahpaga ja iešguđet mállet politihkalaš 

oassálastimiid birra Iešalddis sátni demokratiija mearkkaša
álbmotstivra. Klassihkalaš jurdda álbmot-stivrra birra lea ahte dat
dáhpáhuvvá dalle go "(...) almmolaš mearrádusat govvidit
"álbmotdáhtu" -- eanetlogu válljejeddjiid sávaldagaid -- ja ahte
ráđđehus lea "álbmoga, álbmoga bokte ja álbmoga váste"" (Østerud
1991:167) . Konkrehta beaivválaš ságastallamis ipmirdit demokratiija
dávjá stivrenvuohkin, dm. Mearridan-vuogádat, masa "ollugat
oassálastet dábálaš ja ovttalágan jienastanvuoigatvuođain, ja das
leat politihkalaš vuoigatvuođat man vuođul sáhttá leat
opposišuvdna ja gilvu organiserejuvvon molssaeavttuid gaskkas"
(ibid.:128) .

Maid álbmotstivra "aiddonassii" mearkkaša -- geaid álbmot fátmmasta
-- lea dattetge árvvoštallojuvvon iešguđetládje dan rájes go
demokratiijadoaba čuožžilii badjel guokte duhát jagi dassái. Leat
maid leamaš stuora erohusat mot iešguđet stivrenvuogádagat mat
buohkat gohčodit iežaset demokráhtalažžan, organiserejit ja
hábmejit iežaset praktihkalaš politihka. Danin lea hástalus
gieđahallat demokratiija -- sáni sihke teorehtalaš doaban ja
doaimmaheami dáhpin.

Dattetge lea hui ovttaoaivilvuohta ahte lea prinsihpalaš váldoearru
guovtti mállet demokratiija gaskkas, namalassii a) njuolggo
demokratiija ja b) ovddastan-demokratiija:

Njuolggo demokratiija mielddisbuktá ahte jienastanvuoigaduvvon olbmuin
lea alddiineaset riekti dovddastit oainnuideaset áššis ja dasto
oassálastit njuolga mearrádussii mii dahkkojuvvo. Nuppe bealis sáhttá
dán málle oaidnit danin ahte dat eanemusat dakkaviđe olggosbuktá
álbmotdáhtu danin go dat ii botnjašuvvo ásahusaid ja
organisašuvnnaid bokte mat leat das gaskkas (geahča omd. Olsen
1988) . Eará bealis lea njuolggo demokratiija heittotvuohta ahte álkit
čuožžilit beaktilvuohtaváttisvuođat go oasseváldiid ja áššiid
lohku šaddá badjel vissis dási.5

Ovddastandemokratiija gohčoduvvo maiddái eahpenjuolggo álbmotstivran
danin go ássit dás válljejit vissis mutto áirasiid geat digaštallet
áššiid ja mearridit jienastanvuoigaduvvon olbmuid ovddas. Dát
demokratiijamálle adnojuvvo dávjá leat beaktileabbun go
njuolggo. Seammás čuožžilit eará hástalusat, erenoamážit
gullevaččat dasa maid politihkalaš ovddasteapmi mielddisbuktá ja
makkár prinsihpaid galgá bidjat vuođđun go hábme mihtilmas vuogádaga
(ibid.) . Sáhttá leat sáhka dan birra gii heive buoremusat ovddastit
oktasašberoštumiid (jus dakkárat gávdnojit) dahje vejolaččat:
váldit vuhtii iešguđet joavkkuid eanet erenoamáš
beroštumiid. Sáhttá maid leat ságas makkár mandáhta oaivvildit ovtta
áirasis leat, ja mii sáhttá/galgá dáhpáhuvvat jus dán mandáhta rihkku.

Ovddastandemokratiija dáfus -- dm. ahte vállje muhtumiid ovddastit
earáid -- de lea min oktavuođas miellagiddevaš geahčadit lagabut
doahpagiid a) oaivil -- ovddasteapmi ja b) sosiála ovddasteapmi.

Doaba oaivilovddasteapmi sáhttá čadnot dasa ahte dábálaččat go
vállje gelbbolaš dikkiid lea ahte jienasteaddjit jienastit olbmuid
geain leat dihto jurdagat ja oaivilat
bellodat/-válgalistogullevašvuođa vuođul (Guldvik
2002) . Válljejuvvon áirasat ovddastit dalle --unnit dahje stuorrát -
álbmoga iešguđet miellaguottuid ja oaiviliid.6

Sosiála ovddasteami doahpagis lea dakkár ipmárdus ahte
álbmotválljejuvvon orgánaid čoahkádus galgá govvidit ahte álbmogis
leat iešguđetlágan sosiála joavkkut (ibid, Østerud
1991) . Erenoamážit leat fáktorat nugo sohkabealli, ahki, oahppu,
fidnogullevašvuohta ja geografiija/orrunbáiki adnon vuođđun dán
mállet joavkoovddasteapmái. Muhto maiddái eará dilálašvuođat nugo
čearddalaš ja/dahje oskogullevašvuohta sáhttet vuođđudit dákkár
joavkkuid. Epmolaččat berrešii válljejuvvon diggi beroškeahttá
govvidit álbmoga sosiálalaš gaskameari; dat berre statistihkalaččat
ovddastit álbmoga vissis demográfalaš ja eará dovdomearkkaid dáfus.7

Sosiála ovddasteami čilgehus sáhttá leat sihke vuoiggalašvuođa
jurdagiid ja kvalitehta jurdagiid vuođul (omd. Guldvik 2002 vuođul) :

Vuoiggalašvuođaákkastallan mearkkaša ahte iešguđetlágan
sosiálalaš joavkkuin galgá seamma vuoigatvuohta oassálastit,
beroškeahttá váikkuhit go sii politihka ja mearrádusaid vai eai.

Váikkuhusákkastallan mearkkaša ahte danin go iešguđetlágan
servodat-joavkkuin leat iešguđetlágan vásáhusat, árvvut ja
gelbbolašvuohta, de joavkku oasit čoahkkaneamis dagahit váikkuhusaid
politihkkii ja mearrá-dusaid sisdollui. Joavku buktá fárus iešguđet
resurssaid mearridanprosessii ja viiddis oassálastin addá buoret
politihkalaš mearrádusaid danin go eanet dárbbut ja (vejolaš
vuostálasti) beroštumit vuhtiiváldojuvvojit go eanet joavkkut leat
farus.

Politihkalaš doaimmas dávjá seaguhit vissis muddui oaivil -- ja
sosiála ovddasteami: Bellodatgullevašvuohta lea vuođđoprinsihppa,
muhto sihke sosiála duogáža ja geográfalaš gullevašvuođa sáhttá
deattuhit go vállje kandidáhtaid politihkalaš doaimmaide (Guldvik
2002) . Muhtin oktavuođain gávdnojit dasa lassin mihtilmas formálalaš
dahje eahpeformálalaš earrenjuolggadusat go galgá sihkkarastit vissis
mállet sosiála ovddastemiid muhtin áigeguovdilis
oktavuođas. Dovdduseamos ja eanemusat geavahuvvon lea várra
sohkabealeari (láhka) njuolggadus ahte galget unnimusat leat 40% áirasa
goappeš sohkabealis.

Eari dáfus -- dm. ovdagihtiimearridit ahte ovtta dahje eanet joavkkuin
galgá leat vissis earri sajiin dihto oktavuođas -- de dat lea
riidduvuloš ilbmudus. Min raportta rámmat eai suova min
čiekŋudahttit dán ilbmudussii, muhto mii áigut aŋkke cuiggodit ahte
"sohkabeali-earreustitlaš" lahkoneapmi lea čuoččuhit ahte
sohkabeali-earri ii dárbbašlaččat leat sierra gieđahallan
nissoniin, muhto baicca dássegieđahallan dan dihte go dievdduid ovdal
leat meannudan sierra ( omd. Guldvik 2002 vuođul) . Sáhttá maiddái
leat buorre atnit muittus ahte gávdnojit iešguđet mállet earit:
Stuora-dikki válganjuolggadusat sisttisdollet geográfalaš
earrenjuolggadusaid ahte buot fylkkain galget áirasat. Válgabiirriid
mat geavahuvvojit Sámediggeválggas hábme-juvve ea.ea. dainna
áigumušain ahte sihkkarastit lulli- ja julevsámi áirasiid
orgánii. Dattetge ii dohkkehuvvon jurdda ahte boazodollui sihkkarastit
áirasiid sierra boazodoallobirriin sámediggeválggas (Ot. Prp.nr. 33
(1986-87) ) .

Muhto máhccot fas ruovttoluotta errui gaskal njuolggo ja
ovddastandemokratiija. Dát ii leat namalassii áidna vuohki mot juohká
demokratiija. Iešguđet teorehtalaš lahko-neamit sáhttet namalassii
fuomášuhttit ja deattuhit stivrenmálle iešguđet beliid. Dakkár
bealli lea politihkalaš oassálastima oaidnu. Mii áigut dás
oanehaččat namuhit golbma guovddáš demokratiija perspektiivva,
namalassii gilvodemokratiija, oassá-lastindemokratiija ja
deliberatiiva demokratiija (Aardal 2002 ja Østerud 1991 vuođul) :

Gilvodemokratiija: Politihkalaš oassálastin lea meastta seamma go
válga-oassálastin. Demokratiija lea gaskaoapmi mainna vállje daid
jođiheddjiid maid eanetlohku háliida. Dát jođiheaddjit de mearridit
politihkalaččat. Ieš-guđet njunušjoavkkut gilvvohallet fámu --
dm. guovddáš politihkalaš posi-šuvnnaid alde -- friddja ja
jeavddalaš válggaiguin. Jienasteaddjit galget ovddemusat
bearráigeahččat ahte áirasat/ politihkalaš jođiheaddjit maid sii
leat válljen, barget jienasteddjiid beroštumiid mielde. Jus nu eai
daga, de eai válljejuvvo ođđasit.

Oassálastindemokratiija. Politihkalaš oassálastin ii leat dušše
searvat válgii. Boargáriin galgá maiddái vejolašvuohta dađistaga
beroštit ja oassálastit iešguđet mállet politihkalaš doaimmaide
válggaid gaskkas. Dasto leat boargárat mielde váikkuheame sihke
mearrádusaid mat dahkkojit ja sosiála ja politihkalaš oktavuođa
hábmema. Politihkalaš oassálastimis lea iešárvu danin go dat buktá
máhtu, ipmárdusa, servodatovddasvástádusa ja iešárvvu sidjiide geat
oassálastet. Demokratiija ii leat dasto dušše gaskaoapmin, muhto
maiddái mihttomearrin oassálastimii ja olmmošlaš ovdáneapmái.

Delibaratiivalaš demokratiija.8 Politihkalaš oassálastin dáhpáhuvvá
go friddjat ja áššálaččat lonohallá ákkaid, ja dalle rámmaid
siskkobealde gos rabas ja (ráđđejumi) friddja digaštallan lea
lobálaš. Dát lotnolas dárkkuheamit dagahit dađistaga ahte ásahuvvo
oktasaš ovttaoaivilvuohta (konsensusa) . Demokratiija dasto ii leat
dan duohken ahte (válljejuvvon) eanetlohku mearri-duvvo duvdojuvvon
oainnuid vuođul, muhto ahte politihkalaš oassálastiid oainnut leat
jođus ja vuđolaččat vihkkedallojuvvon ákkat vuitet rabas
proseassain. Ii leat dattetge áibbas čielggas mot galgá hábmet
rámmaeavttuid ja ásahuslaš čovdosiid nugo demokratiijamálle gáibida.

Dát hui álkidahttojuvvon ovdanbuktimat dáin golmma perspektiivvas
čájeha ahte leat gaskaneaset stuora erohusat oainnu dáfus ahte man
muddui politihkalaš oassálastin lea eambbo go dat maid jienasteaddjit
jienastit válggain go válljejit iežaset jođi-heddjiid. Mii áigut
danin dadjat veaháš eanet politihkalaš oassálastima birra
ilbmu-dussan.

Politihkalaš oassálastin fátmmasta Aardal (2002:23) mielas
ea.ea. "válgaoassá-lastima, miellahttovuođa bellodagain, oassálastima
politihkalaš čoahkkimiin, okta-vuođa politihkkariiguin,
vuolláičállit čállosiid, searvat demonstrašuvdnatogii
jnv.". Dattetge rievdadallá mot ja man ollu juohke boargár oassálastá,
maiddái motiivvaid, vejolašvuođaid ja resurssaid dáfus oassálastit
dahje ii oassálastit iešguđet dási politihkalaš
doibmii. Konkrehtabut sáhttá politihkalaš oassálastima dási gráderet
meastta juo ollásii ealjohisvuođa rájes alla doaibmadássái máŋgga
báikkis; gávdnojit sihke sii geat čohkkájit ruovttus, jienasteaddjit,
bellodatmiellahtut, bellodataktivisttat ja luohttámušválljejuvvon
olbmot (Østerud 1991) .

Bajábealde oasit čájehit ahte leat doaimmat mat njuolgut gullet
bellodatdoibmii ja válgii maid erenoamážit ipmirdit politihkalaš
oassálastimin (vrd. gilvodemokratiija) . Seammás lea sihke čállosiid
vuolláičállin ja demonstrašuvdnatoga oassálastin bajá-bealde
ovdamearkkaid gaskkas (vrd. oassálastidemokratiija) . Dasa lasssin lea
vejolaš čuoččuhit ahte dáhpáhuvvá maiddái iešguđet mállet eanet
"eahpenjuolggo" politihkalaš oassálastin. Ovdamearkan lea ahte
oassálastit dihtomielalaččat ohcalit politihkalaš váikkuheami eará
geainnuid go válggaid bokte. Dovdduseamos ja dábáleamos mállen dása
lea váikkuheapmi berošteaddjeorganisašuvnnaid bokte, dávjá maiddái
gohčoduvvon korporatiiva geaidnun. Dalle oassálastet erenoamážit
fitno- ja ealáhusberoštumit almmolaš lávdegottiin ja
gulaskuddanvuoruin, dahje sii muđui váldet njuolga oktavuođa
hálddahusaiguin ja álbmotválljejuvvon orgánaiguin (Østerud
1991) . Joatkan dasa sáhtášii heivet váldit fárrui hálddašeami
servodatlaš váikkuheami proseassaid bokte mat gullet almmolaš
fálaldagaid hábmemii, álgga-heapmái ja árvvoštallamii (Olsen 1978) .

Deliberatiiva demokratiija perspektiivva oktavuođas lea viidáset
vejolaš váldit ovdan rolla mii iešguđet almmolaš
oaivilráhkadeaddjiproseassain lea demokráhtalaš vuogádagas. Dalle
sáhtášii omd. čujuhit makkár mearkkašupmi báikkálaš
eakto-dáhtolaš organisašuvnnain lea (leamaš) 
servodatdigaštallan/-beroštumi ja oaivil-ráhkadeaddji báikin. (Selle
ja Øymyr 1995) . Viidáset sáhttá čujuhit dasa ahte vissis
servodatoassálastiin -- eanet dahje unnit mutto dihtomielalašvuođain
ja rabasvuođain -- lea funkšuvdnan veahkehit servodaga ávdnet
oaiviliid. Guokte lagamus ovda-mearkka dan dáfus leat media ja
oahpahus ja dutkanásahusat.9

Čoahkkáigeasus sáhttá politihkalaš oassálastima ja váikkuheami
dábáleamos geainnuid roavvásit ná sirret: a) válga oassálastin b) 
oassálastin organiserejuvvon berošteaddjejoavkkuin,
berošteaddjejoavkkuid bokte, c) oassálastin sosiálalaš lihkadusain
(olbmuid- vuostálastinlihkadusat) ja/dahje iešguđetlágan
eaŋkil-akšuvnnat, d) oassálastin eaktodáhtolaš organisašuvnnain,
ja e) gullevašvuohta hálddašeapmái, mediai dahje
oahpahus-/dutkanvuogádahkii.

Ulbmil go guorahallat demokratiija ja politihkalaš oassálastima
 iešguđet per-spektiivvaid lea čájehit ahte ii leat čielggas sihke
 mot demokratiija doahpaga galgá čilget ja duohtan dahkat, ja guđe
 ládje politihkalaš váikkuheami sáhttá olahit. Dát leat dasto
 dilálašvuođat mat mis leat leamaš fárus prošeaktabarggu
 iešguđet muttuin -- vaikko váldofuomášupmi danin lea biddjon
 politihkalaš oassálastimii obbalaččat válgga birra, ja
 erenoamážit Sámedikki vuollegis ja njieddji nissonoassái.

Ovdal go meannudišgoahtit Sámedikki ja nissonoasi doppe, galgat mii
dattetge čujuhit muhtun dilálašvuođaide mat mihtilmasabut leat
politihkalaš oassálastima birra sohkabeali perspektiivvas -- dahje
dárkileappot: nissonperspektiivvas. Ja go galgat guorahallat
válgageainnu prošeavttas, de čuovvovaččat biddjo fuomášupmi
dasa. Fuomášupmi biddjo álggos oanehaččat ilbmudusa iešguđet
teorehtalaš per-spektiivvaide. Dasto namuhit nissoniid politihkalaš
oassálastima birra go sii leat áirasin álbmotválljejuvvon orgánain.

2.2Sohkabeali ja politihka iešguđet perspektiivvat Juo antihka
politihkalaš teoriijas gávdnojedje iešguđetlágan oainnut dasa
makkár sadji nissoniin galggai leat servodagas: Platon oaivvildii ahte
vuoiggalaš ja stábiila stáhta ásaheapmi eaktudii ahte goappeš
sohkabeali resurssat geavahuvvojit ollásii, ja ahte ii makkárge
doaibma stáhtas berre biddjot muhtumii sohkabeali dihte. Platon oahppi
Aristoteles mielas gal baicca nissonat ledje mánnálaččat ja
váilevaččat ovdánan dievdduid ektui, ii dušše fysalaččat, muhto
maiddái návccaid dáfus ahte jurddašit ulbmálaččat. Eurohpálaš
vierus gárttai aristotellaš váilevuođa-teoriija mii mearridii, ja
dat olgggosbuktojuvvui máŋgga hámis ja iešguđet servodatsurggiin
(Nagel 1995 čoahkkáigeasu vuođul) .

Sullii 1800 logu rájes lea dattetge responsa nu gohčoduvvon
"ođđaáigásaš nisson-áššegáibádusaide" njozet dagahan ahte lea
dábálaččat dohkkehuvvon ahte " maiddái nissonolbmot leat válddálaš
ja iešheanalis indiviiddat sihke priváhta ja almmolaš, sihke
juridihkalaš, ekonomalaš, sosiálalaš ja politihkalaš dásis" (Nagel
1995:84) . Norggas oaidnit ahte erenoamážit sullii 1970-logu rájes lea
dán proseassa leahttu leamaš jođán, ja dásseárvu oidno dađi eanet
oktavuođain diehttelas ja sávahahtti ulbmilin. Dásseárvorahčamus lea
šaddan lobálažžan ja politihkas dat lea lávken riido-fáttás
gudnesadjái." (ibid) .

Dutkama dáfus álggii nissoniid sajádat servodagas duođai šaddat
fáddán birrasit 1970-logus, erenoamážit nugohčoduvvo nissondutkamis.

(Ovdal go mii joatkit, de áigut dan oktavuođas váldit ovdan
čuovvovaš váldoášši: 70- ja 80-logus lei dávjá lagas čanastat
nugohčoduvvon nisson-dutkama ja praktihkalaš-politihkalaš doaimma
gaskkas. Dakkár dutkan lei namalassii dávjá --eanet dahje unnit
čielgasit-- "rievdadeami dutkan". Dainna oaivvildit dutkama mas
rievdadanprošeakta sáhtii leat (unnimusat) seamma guovddážis go
máhttoprošeakta (Skeie ja Hernes 1997) . Seammás mearkkaša dat ahte
ii buot dutkan mii sohkabeliid bidjá fáttáide dahje kárte sohkabeali
erohusaid, dárbbašlaččat leat nissondutkan. Dasa lassin sáhttá
veara mearkkašahttit ahte mihtilmasvuohtan dasa maid dál dávjá
namuhit feministtalaš dutkamin dahje sohkabeali dutkamin lea ahte
fuomášupmi lea dávjjibut sihke dievdduid ja nissoniid eavttuide ja
erenoamážit: mot sohka-bealit obbalaččat ráhkaduvvojit ja
olggosbuktojuvvojit iešguđet oktavuođain. Dasa lassin das lea dávjá
eanet jurddašeaddji oktavuohta iežaset normatiiva eavttuide go mii
"dábálaš" nissondutkamis dávjá lei (ibid) . Min iežamet posišuvdna
barggadettiin dáinna prošeavttain lea nu lágiin muhtin sajis dán
guovtti šlája gaskkas. Dát lea danin go mii čielgasit doarjut
áigumuša ahte prošeakta galgá veahkkin prosessii mii geahččala
buoridit nissonovddasteami Sámedikkis, seammás go min mielas lea
máhttu dehálaš beroškeahttá das makkár boađus lea) .

1970- ja 80-logus dávjjimusat čájehuvvui sevdnjes govva nissoniid
servodat-posišuvnnas: Nissonat joavkun ledje dábálaččat dievdduid
vuollásaččat. Dasa lassin sii eai lean mielde obbalaččat
politihkalaš lávddis ja erenoamážit politihkalaš
hovden-gottis. Stáhtadiehtti ja nissondutki Nina C. Rauum (1995) 
čoahkkáigeassá dilálaš-vuođa ná (min jorgalus) :

"Fuomášupmi biddjui nissoniid ásahuslaš fámohisvuhtii ja stáhta
boares-áigásaš hápmái. Riikkaidgaskasaš nissondutkamii lei
mihtilmassan ahte lei čielga vuosteháhku stáhta ektui ja ahte hilgo
demokratiija ulbmiliid ja vugiid . Nissonlihkadusa
oassálastindemokráhtalaš višuvnnas govviduvvui nisson-ustitlaš
servodat árvvoseappot demokratiijan dievdduid njunuš- ja
gilvodemo-kratiijii ektui" (Raaum 1995:89) .

Raaum (ibid.) čuoččuha viidáset ahte konkrehta govvadusat nissoniid
politihkalaš marginaliseremis olggosbuktojuvve erenoamážit
guovtteládje:1) Oainnu bokte mii mielddisbuvttii ahte politihkka ii
lean dehálaš nissoniidda, danin go politihkalaš áššelistu govvidii
dievdduid beroštumiid ja árvvuid. 2 ) Ipmárdusa bokte ahte nissoniin
lei vuollegis stáhtusa ja unnán váikkuhanvejolašvuođat politihkalaš
mearri-deaddjin. Maŋemusa dávjá čilgejedje guovtteládje:

Vuosttažettiin čilgejedje dan dainna ipmárdusain ahte nissonat
dušše čalmmustahttet iežaset nu gohčoduvvon
"vuollegisstáhtusáššiin" gullevaččat"dipma/ođđasit buvtta-dan
servodatsurggiide nugo oahpahus, dearvvašvuohta ja sosiála
čálgu. Ipmárdus maiddái čilgejuvvui"politihkalaš garralága"
navdimiin dahje "njieddji ásahuid dieđalaš
čuoččuhusain". Vuosttaš mearkkaša ahte dađi eanet fápmu lea
orgánas dahje ovtta dásis, dađi unnit nissoniid gávdná doppe. Nubbi
mearkkaša ahte doppe gos fápmu vuolgá / go fápmu vuolgá, doppe bohtet
nissonat fárrui. Eanet nissonat álbmotválljejuvvon orgánain eai
mearkkaš bearehaga servodaga duohta váikkuheami dáfus.

Dutkamat maŋŋil leat dattetge dagahan ahte sihke garraláganavdin,
njieddji ásahusaid dieđalaš čuoččuhus, ja myhtat politihka alla
vuoruhuvvon ja resursa-gáibideaddji áššesurggiid birra, dađistaga
leat -- jus eai jur hilgojuvvon -- juobe goit leat ollu muddejuvvon
(ibid.) . Maiddái perspektiivii ahte stáhta lea vuđolaččat ja
lunddolaččat boaresáigásaš lea lasihuvvon perspektiiva ahte stáhta
lea vejolaš nissonustitlaš ja dehálaš lihttobeallálaš. Dan dihte
ge vel orru govvidus nissoniid politihkalaš marginaliseren ain lea
(leamaš?) nana coakci ipmárdusguovlu. Čohkkejupmi jotkkii ain guhká
leamaš biddjon dan guvlui ahte čilget manin nissonolbmot
dábálaččat eai lean fárus politihkalaš lávddis, go ahte dutkat mot
nissonat leat bidjan politihkalaš fámohis-vuođa duogábeallái. Dát
lei/lea Rauum mielas -- váttis, erenoamážit go
marginaliserennavdimiin lei ráddejuvvon ávki guorahallat rievdadusaid
mat duođai dáhpáhuvve nissoniid politihkalaš stáhtusa dáfus.
Gávdnojit dattetge maiddái molssaevttolaš oainnut
dilálašvuhtii. "Ovdalaš" nisson-dutki Beatrice Halsaa (2002) 
čuoččuha omd. ahte vaikko nissoniid geaidnu poli-tihkalaš fápmui
manai mihá jođáneappot go "sii" goassege ledje niegadan, de lea
dattetge mihtilmassan dásseárvo- ja sohkabealesuorgái ahte das leat
muhtin vuostalasvuođa. Okta dain lea čuovvovaččat (min jorgalus) :

"Dutkan lea duođaštan eanet nissonfámu álbmotválljejuvvon báikkis,
ahte nissonat beroštit rievdadit politihkalaš vuoruhemiid, ja ahte
politihkalaš deatta sirdašuvvá. Muhto ain ellet muhtin
nissongullevaš váttisvuođat "buoremus lágiin" (ibid.30) .

Halsaa cuiggoda maiddái ahte dutkan nissoniid ja politihka birra ii
sáhte garvit váldime vuhtii áiggi tendeanssaid mat čájehit ahte
miellahtuid lohku njiedjá dramáhtalaččat politihkalaš bellodagain,
ja ahte álbmotválljejuvvon dikkit masset fámu. Obbalaččat oaivvilda
Halsaa ahte " ain lea nisson- ja sohkabealedutkama beroštumis
ovdánahttit perspektiivvaid mat geahčadit sihke oassálastiid
áigumušaid ja vejolašvuođaid, ja ásahuslaš láidestemiid ja
ráddjehusaid. (ibid:31, min mearkkašumit) .

Dálá hástalusat sohkabeali ja demokratiija (feministtalaš) 
teoriijaide leat máŋgga-láganat. Okta dain lea guđemuddui nissoniid
oassálastin duođai mearkkaša kvalitatiiva rievdadusa politihkalaš
eallimis, vrd. bajábealde sitáhta. Eará lea rádje-bidjamat ja
čanastagat gaskal nissoniid rolla mearkkašumi siviila servodagas ja
politihkalaš ásahusain. Ovdamearkka dihte ii berre eanet fuomášupmi
sosiála lihka-dusaid ja eaktodáhtolaš organisašuvnnaid oassálastimii
-- maid muhtumat gohčodit vuolábealde politihkkan -- dagahit ahte
massá ahte nissoniid oassálastimis álbmot-válljejuvvon orgánain
maiddái lea dehálaš symbolfunkšuvdna ieš alddis (Siim 2001) .

Viidáset lea erenoamážit hástalus čadnon ipmirdit ovddasteami
ilbmudussan. Ea.ea. lea rabas gažaldat sáhttá go -- ja vejolaččat
mot -- bisuhit ahte nissonat sáhttet ovd-dastit nissoniid joavkun,
almmá oažžut dehálaš posišuvnnaid. Dainna oavvildit ahte vuođđun
atná ovttageardánis ipmárdusaid das mat nissonat "leat" ja
"vajálduhttá" ahte gávdnojit muhtin variašuvnnat mat gullet nissoniid
sosiála posišuvnnaide ja eallingearddemuttuide (Christensen 2001) .10

Muđui fertejit teoriijat sohkabeali ja demokratiija birra váldit
vuhtii áiggi dábálaš tendeanssaid. Ea.ea. guoská dat dasa ahte
(davviriikkalaš) čálgostáhtat leat rievda-deame struktuvrra, ja ahte
našunálstáhtaid mearkkašupmi rievdá globáliserema ja eurohpálaš
ovttaiduhttinproseassaid dihte (Siim 2001) . Seammaládje fertejit
teoriijat váldit vuhtii ahte dát áigeguovdilis stáhtat vásihit ahte
ođđa minoritehtajoavkkut oassálastet ja mat maiddái galget fárus
politihkalaš almmolašvuođain ja mearridan-báikkiin (ibid.) .

Ja mot lea dálá dilli? Dán birra áigut dás čuovvovaččat veaháš
dadjat, ja dalle ovdde-musat ja vuosttažettiin Norgga
dilálašvuođaid birra. Ja nugo namuhuvvon ovddit oassekapihttala
ovddabealde: Danin go prošeakta ovddemusat galgá guorahallat
válgageainnu, de ovddemusat biddjo fuomášupmi nissoniid politihkalaš
ovdda-steapmái álmotválljejuvvon orgánain.

2.3Nissoniid politihkalaš ovddasteapmi Norggas- muhtin váldobealit
Nissoniid politihkalaš ovddasteapmi njozet lassánii birrasiid 1900
logu rájes 1970-jagiid rádjái. Maŋŋel dan lassánii hui jođánit,
erenoamážit danin go dásseárvu oaččui eanet fuomášumi dalaáigge
ođđa nissonlihkadusa vuođul. Erenoamážit šattai sohka-bealli
dehálaš válljeneaktun go bellodagat galge bidjat bajás iežaset
evttohasaid (Nagel 1995) . Rauum (1995) čuoččuha ahte vaikko
nissonat ain leat unnitlogus álbmotválljejuvvon orgánain go
buohtastahttá álbmoga nissonosiin, de lea nissoniid politihkalaš
mobiliseren sullii 1970-logu rájes sullii 1990 rádjái leamaš norgga
historjjá viidáseamos politihkalaš mobiliserenproseassaid searvvis.

70-logus lassánii erenoamážit nissonovddasteami viidodat -- dm. ahte
eanet nissonat válljejuvvojedje sisa "stivrraide ja
doaimmaide"obbalaččat. 80-logus maiddái ovdda-steapmi šattai
čiekŋaleabbun go eanet nissonat besse mielde politihkalaš
hovden-goddái (ibid) . Viidodat lea ovdánan jođánepmosit našuvnnalaš
dásis. Fylkagieldda dásis lea ovdáneapmi leamaš sullii seamma buorre,
muhto suohkaniin lea leamaš čielgasit njoazit leahttu (ibid) . Aŋkke
lea maiddái dáhpáhuvvan oalle positiiva rievdadus suohkandásis. Raaum
(ibid.) čájeha namalassii ahte 1963:s lei ovccis logi
suohkanstivrrain nissonoassi 10% dahje unnit. 1991:s ledje guovtti
čuođi suohkan-stivrrain seamma vuollegis nissonovddasteapmi.

Vuolábealde leat bidjan tabealla mii čájeha obbalaš nissoniid
politihkalaš ovddasteami ovdáneami suohkanlaš, regionála ja
našuvnnalaš dásis Norggas maŋemus 25-jagis:

Gáldut: Raaum (1995) , Likestillingsenteret 2002, Aardal 2002b Dan
áigodaga obbalaš teandeansan lei ovddemusat ahte dán golmma ásahusain
lei dássedis ja nanu ovdáneapmi. Dattege lei veaháš
"ruovttoluottanjiedjan" 90-logus go nissoniidlohku Stuoradikkis
veaháš njiejai ja fylkkadikkiin ja suohkanstivrrain ledje eanet
nissonat 1987:s go 1991:s.

Eará ášši lea ahte našuvnnalaš gaskamearelogut -- ja tendeanssat
čihket stuora geo-gráfalaš variašuvnnaid das makkár nissoniid
báikkálašpolitihkalaš ovddasteapmi lea (ibid.) . Vaikko dát
variašuvnnat orrot unnume -- go oalle ollu eanet suohkanat dál leat
našuvnnalaš gaskameari lahkosis (ibid.) -- de oaivvilda Raaum ahte
lea vejolaš cuiget golbma váldomállet báikkálaš dilálašvuođa mat
sáhttet veahkkin váikkuheame nissoniid mobiliserema:

Struktuvrralas faktorat -- dm. demográfalaš, guovllulaš ja
sosioekonomalaš erohusat nugo álbmoga ahke- ja sohkabealečoahkádus,
regiuvdna, čoahkkevuohta, ollugat barget vuođđoealáhusain, ja
eallindássi.

Kultuvrralaš faktorat -- definerejuvvon leat miellaguottut dasa ahte
nissonat ožžot ođđa rollaid barggus ja politihkas, ulbmila váste
mihtiduvvon ráhkaduvvon indeaksa vuođul mii ea.ea. atná vuođđun
suohkana oahpahusdási ja bellodatovdamuniid.

Politihkalaš faktorat -- doaimmaid dáfus dan mielde man ollu nissonat
leat bellodat-listtuin, man ollu nissonat leat kumulerejuvvon
kandidáhtaid gaskkas, ja man viidát listodivodeamit leat.

Suohkanstivraválgga 1991 loguid vuođul čájeha dasto Raaum guovtti
mállet "ravda-mearálašsuohkaniid" muhtin mihtilmasvuođaid. Nuppe
geažis skálá leat 31 vuolleráji -- suohkana main lea unnit go 15%
nissonoassi suohkanstivrras. Nuppe bealde gávdnojit 27 badjeráji --
suohkana main suohkanstivrras lea nissonoassi badjel 40%. Hui
oanehaččat dadjat Raaum čuovvovaččat dien guovtti suohkanmálle
birra:

Vuollerájisuohkaniin lea ea.ea. mihtilmas ahte doppe lea olmmošlohku
vuollin, bieđggus ássan, dábálaččat gullevaččat Lullivestlandii
dahje Davvi Norgii ja oalle stuora oassi bargá
vuođđoealáhusain. Dasa lassin govvida báikkálaš kultuvra dávjá
árbevirolaš nissonrolla oainnu. Ja erenoamážit: doppe lea
politihkalaš kultuvra ahte leat kumuleren unnán nissoniid
listokandidáhtaid gaskkas, ja ahte jienasteaddjit geavahit
vejolašvuođa rievdadit bajásbiddjon válgalisttuid. Dáin suohkaniin
ii dattege spiehkas listonammaduvvon nissoniid oassi erenoamážit
našuvnnalaš gaskamearis. Badjerádjesuohkaniin lea obbalaččat govva
nuppegežiid bajábealde faktoraid dáfus -- earret ahte maiddái ollu
dáin suohkaniin gávdnojit Davvi-Norggas -- ja dasa lassin
Østlánddas.11

Raaum lahkoneapmi geažida ahte báikkálaš kultuvra -- ja erenoamážit
báikkálaš politihkalaš kultuvra-- leat faktorat main lea
mearkkašupmi dasa man muddui nissoniid válljejit álbmotválljejuvvon
orgánaide. Dát sisttisdoalli faktorat eai leat dattetge várra áidna
dakkár faktorat mat leat dagahan ahte leat eambbo nissonáirasat
politihkas. Eará dilálašvuođat maid dávjá váldet ovdan leat:

Válgaortnet: Komparatiiva guorahallamat nášuvnnalaš dásis čájehit
ahte leat eanet nissonáirasat máŋggabellodatvuogádagain go
guovttibellodatvuogádagain (Rauum 1995) . Dasa lassin lea
čuoččuhuvvon ahte vuogádat main válgabiirriin leat oalle ollu
áirasat, leat vuohkkasat oažžut eanet nissonáirasiid. Lea namalassii
čájehuvvon ahte lea váddásit oažžut sisa nissoniid go bellodagain
ii leat vejolašvuohta ovtta dahje guovtti mandáhttii (Matland
1995) . Dasa lassin lea rabasvuođa dássi (oainnuide ja oassálastiide) 
nammadanproseassas lea maid mearkkašupmi nissonoassái (ibid.) .

Earrebidjan: Das lea leamaš erenoamáš stuora effeakta go gaskamutto
70-logus máŋga bellodaga válde atnui iežaset eahpeformálalaš dahje
formálalaš sohkabeali-eari njuolggadusaid, mii oaččui stuora
mearkkašumi listtuid bajásbidjamiidda (Nagel 1995) 

Listodivvun: Jienasteaddjit orrot konservatiivabut go politihkalaš
bellodagat dan dáfus ahte ovttaiduhttit nissoniid
báikkálašpolitihkkii. Nissoniid oaččuheapmi manná jođáneappot go
jienasteaddjit eai (sáhte) rievdadit bellodagaid vuoruhemiid (Raaum
1995) .

Go dat lea daddjon, ii ábut vajálduhttit ahte nissonat maiddái leat
indiviiddat geain sáhttet leat seamma persovnnalaš motivašuvnnat/
eahpemotivašuvnnat politihkalaš oassálastimii go dievdduin. Sii
fertejit dasa lassin seamma cehkiid čađa mannat iešalddis
válgaproseassas. Mii áigut danin boahtte oassekapihttalis čájehit
muhtin dábáleappot dilálašvuođaid mii gullá dasa ahte oaččuhit
politihkalaš doaimmaide. Dáid dilálašvuođaid dattetge muhtun muddui
meannudit sohkabeali perspektiivvas.12 Dasa lassin váldit loahpas
moadde oanehis ovdamearkka hástalusain mat gullet sohkabeali
ovddasteapmái eará gullevašvuođaid ovddasteami ektui.
 

2.4 Politihkalaš oaččuheami vuođđu

Obbalaččat sáhttá čuoččuhit ahte go boargár galgá (bissut) šaddat
álbmotválljejuvvon, de ferte dat olmmoš álgoálggus sihke hálidit dan
ieš ja ahte earát hálidit su. Eaktun lea diehttelasat ahte gullevaš
olbmo formálalaččat sáhttá válljet áigeguovdilis orgánii. Kenneth
Prewitt (refererejuvvon Aarethun 1993:s) lea ráhkadan guđa muttus
modealla maid sáhttá geavahit govvidit ja guorahallat dakkár
oaččuhanproseassaid. Modealla lea hábmejuvvon kiinnálaš doassan ja
čájeha ideáltyhpalaš mannolaga ceahkkálas ja bisankeahtes proseassas
vejolaš álbmotválljejuvvon áirasiid válljemis ja hilgumis. Ulbmil
modeallain lea ahte go galgá ipmirdit mot álbmotválljejuvvon
čoahkádus šaddá nu mot šaddá, de ferte guorahallat modealla juohke
muttu.

Veaháš heivehuvvon min dilálašvuođaide, de leat mii ráhkadan
čuovvovaš variántta Prewitt modeallas:

Álgoálggus sáhttet 1) Buot ássit gullevaš válgaguovllus šaddat
álbmotválljejuvvon. Dattetge muhtumiid ii sáhte válljet iešguđet
sivaid geažil. Váilevaš válgadohkálaš-vuohta sáhttá leat ahte lea
beare nuorra, lea beare oanehaš orronáigi, "olggušteaddji"
bargodilálašvuođat, je. Jus galgá válgadohkálažžan Sámediggái, de
lea dasa lassin eaktun ahte lea čálihan iežas sámi
jienastuslohkui. Go "hilgojuvvon" olbmuid lea "sihkkon eret" de mis
lea vel báhcán modealla nubbe dássi, namalassii 2) Juridihkalaš
válgadohkálaččat.

Muhto vaikko okta olmmoš lea juridihkalaččat válgadohkálaš, de dat
ii mearkkaš ahte dát olmmoš gullá 3) Sosiála
válgadohkálaččaide. Dat mearkkaša ahte vaikko Norggas lea
láhkageatnegahtton searvat válgii ja váldit badjelasas
geatnegasvuođaid maid álbmotválljejuvvon doaibma mielddisbuktá, de
sáhttá persovdna hilgut čuožžumis dihto válgalisttus ea.ea. dan
dihte go lea boaris, danin go lea leamaš doaibma ovddit
válgaáigodagas, dahje danin go lea miellahttun eará
bellodagas. Geavatlaččat dattetge sosiála válgádohkálaččaid joavku
dávjjimusat fátmmasta eatnasiid juridihkalaš válgádohkálaččain. 13

Go galgá šaddat álbmotválljejuvvon, de dábálaččat dattege ii leat
doarvái "dušše" leat válgádohkálažžan juridihkalaš ja sosiála
áddejumis. Persovdna ferte maiddái gullat 4) Politihkalaš
doaimmalaččaide. Politihkalaš doaimmalažžan mearkkaša ahte lea
miellahttun bellodagas dahje eará organisašuvnnas/joavkkus mii bidjá
listtu válgii.14 Dakkár miellahttovuohta dattetge lea hárve doarvái;
persovdna ferte maiddái mielas váldit badjelasas álbmotválljejuvvon
doaimma. Gullevaš olmmoš ferte eará sániiguin ovdančuožžilit leat
okta 5) Dain oaččuhámielalaččain politihkalaš
luohttámuš-doaimmaide.

Muhto vaikko persovdna leat okta dain oaččuhanmielalaččain, det ii
leat sihkkar ahte persovdna válljejuvvo leat okta 6) 
Listokandidáhtain, dm. okta dain gean vállje námmadanlávdegoddi ja sii
geat oassálastet nammadančoahkkimiin. Dasa lassin lea hui dehálaš
man bajás listui persuvdna biddjo. Jus oažžu saji guhkás vulos
nugohčo-duvvon "listodeavddan" dahje šaddá go hui bajás, soaitá vel
leat ovdagihtiikumulere-juvvon dain válggain main lea vejolaš?

Modealla maŋemus muddu lea ahte persovdna rievdá dilis leat okta
listokandidáhtain ja šaddat duođai okta 7) Dain válljejuvvon
áirasiin. Dás leat jienasteaddjit geat mearridit go doarvái mutto
jienasteadjit válljejit jienastit gullevaš listtu. Dasa lassin sáhttá
mearkkašupmi man muddui jienasteaddjit geavahit vejolašvuođaid maid
dat iešguđet válganjuolggadusat addet listorievdadusaide ja
personjienaide.15

Ringkjøb (2000) lea prinsihpalaččat geavahan sullásaš modealla go
lea guorahallan njeallje norgga suohkana mas iská manin gullevaš
suohkanstivrrat unnán leat statistihkalaččat
mihtilmassan. Sohkabealli lea okta variábel mii lea oassin
guora-hallamis. Váldočuoggáid mielde leat muhtin Ringkjøb:a ulbmiliin
čuovvovaččat:

Válgadohkálaččaid gaskkas leat sullii ovtta ollu nissonat ja
dievddut. Dattetge leat mihá unnit nissonat go dievddut politihkalaš
doaimmalaččaid gaskkas(33% nissonat) ja oaččuhanmielalaččaid
gaskkas (26% nissonat) . Listokandidáhtaid gaskkas lea dattetge
nissonoassi 38%, muhto loahpalaččat leat 28% nissona válljejuvvon
áirasiid gaskkas. Obbalaččat čuoččuha Ringkjøb ahte danin go leat
unnit politihkalaš aktiivvalaš ja oaččuhanmielalaš nissonat go
dievddut, de doaibmá nammadan-proseassa positiivvalaš vealaheapmin
danin go nissonoassi lassána dan muttus. Nuppe bealis sáhttá leat nu
ahte nissonat " eambbo leat "listodeavddan", danin go das soaitá leat
symbolalaš árvu bellodagaide" (ibid.:121) . Ággan dasa lea ahte
nissoniid eai ovdagihtiikumulere seamma ládje go dievdduid.16

Muđui čujuha Ringkjøb fuomášumiide mat orrot čájeheame ahte jus
bellodagat hálidit eanet sosiála ovddasteami álbmotválljejuvvon
orgánain, de sii berrejit leat rahpasat viežžat iežaset
listokandidáhtaid maiddái oaččuhanmielalaččaid gaskkas geat eai
leat politihkalaš aktiivvalaččat bellodagaset. Das gávdno
namalassii geavat-keahtes vejolašvuohta go ollu oassi nissoniin dál
eai leat bellodatmiellahtut, muhto geat aŋkke leat mielas čuožžut
listokandidáhttan (ibid.) .

Ringkjøb lahkoneami vuođul, sáhttá orrume ahte
oaččuhanmielalaččaid nissoniid vuollegis oassi lea hástalus
politihkalaš ovddasteamis oažžut buoret/buoriduvvon sohkabeali
balánssa. Mii áigut danin maiddái geahčadit lagabut motiivvaid
varia-šuvnnaid mat juohkehaččas leat searvat válgii
variérejit. Offerdal ja Aarethun (1995) leaba suohkanstivrraide
ođđasisválljen guorahallamis cuiggodan ahte čuovvovaččat sáhttet
dákkár sivat go okta persovdna háliida ođđasitválljejuvvot:

Doaibma addá čiegusváikkuheami ja váikkuhanfámu (dihto) áššiin.
Doaibma addá oahpu ja hárjáneami vejolašvuođa
Doaibma addá sosiála ovttastallan dili
Doaibma addá servodatgeatnegasvuođa
Doaibma addá stáhtusa ja virgeráidalas vejolašvuođaid
   
Geain leat jearran, sii deattuhit vejolašvuođa váikkuhit
servodatovdáneami. Dasto boahtá oahpu ja hárjáneami vejolašvuohta,
erenoamážit nissonáirasiid dáfus. Vaikko dát guorahallan lea
ođđasitválljema birra, de lea lunddolaš navdit ahte sullásaš sivat
sáhttet vuođđun persovnnaid "vuosttašháve oaččuheami" duohken.

Offerdal ja Aarethun ođđasisválljema artihkal (ibid.) , maiddái
referere guorahalla-miidda manin persovnnat válljejit ahte eai searvva
ođđasitválljemii.17 Sivat sáhttet leat:

Ii leat doarvái áigi, doaibma čuohcá bearrašii, astoáigái ja bargui
Lea beare ollu bellodatpolitihkka ja riiddut Álbmotválljejuvvon
bargoeavttut leat heajut Vásiha ahte ii nagot doarvái Vásiha ahte
iežas oainnuid ii oaččo čađahuvvot

Dás lea áigegeavaheami dilálašvuohta čielga váldosivvan
beroškeahttá áirasiid sohkabeali ja muđui duogáža. Dasa lassin
návccahisvuođa ja váilevaš beroštumi vásihandilálašvuođat čuhcet
erenoamážit nissoniidda ja sidjiide geain leat vuollegis formálalaš
posišuvnnat politihkas (ibid.) . Seammás deattuheaba Offerdal ja
Arethun (ibid.) ahte dán govvii gullá mielde ahte ollugat geat
válljejit geassádit suohkan-stivrabarggus, dattetget iešguđetládje
bissot politihkalaš aktiivvalaččat báikkálaš-servodagas. Ii leat
dárbbašlaččat váilevaš servodatberoštupmi mii caggá olbmuid
váldit badjelasas álbmotválljejuvvon doaimmaid, dat sáhttá maiddái
leat ipmárdus ahte gávdnojit buoret/ávkkálit/miellagiddevaččabut
vuogit mot kanaliseret iežas beroštumi.

Muđui hálidit mii maiddái deattuhit ahte Offerdal ja Ars maŋŋelit
artihkkalas (2000) leaba čájehan ollisteaddji/molssaevttolaš
lahkoneami oassálastima ja beroštumi dáfus:

"Mii navdit ahte politihkalaš oaččuheapmi ii dárbbašlaččat
dáhpáhuva go áŋgiris ja gudneáŋgiris oaččuheaddjit áŋgiruššet
iežaset politihkalaš bargui, muhto ahte oaččuheapmi liikká bures
sáhttá dáhpáhuvvat go olbmot unnit dahje eanet iežaset dáhtu vuostá
gessojuvvojit fárrui ja dan bokte ožžot beroštumi
oassálastit. Liikká dávjá go ahte beroštupmi dagaha oassálastima,
jurddašit mii ahte oassálastin sáhttá mielddisbuktit beroštumi"
(ibid:156, min mearkkašupmi, min jorgalus) .

Joatkan dasa mii čuožžu bajábealde sáhttit mii muđui namuhit
guorahallama maid Nergåd (1994) lea dahkan, ja mii erenoamážit bidjá
fuomášumi nissoniidda báikkálašpolitihkas: Makkár nissonat
čohkkájit suohkanstivrras, mot sii vásihit posišuvnnaset, ja manin
muhtumat sis heitet ja earát fas válljejit joatkit.

Maid son gávnnai movtiideami birra ahte bissut/šaddat dahje heaitit
álbmotvállje-juvvon, lea oalle muddui seamma go mii lea refererejuvvon
bajábealde. Eará maid leat gávdnan Nergård guorahallamis maid sáhttá
namuhit:

 Eanasoassi nissoniin lea gaskal 40 ja 60 jagi. Sii leat náitalan ja
 sis leat mánát, muhto hárve smávvamánát. Eatnasiin lea buorre
 ekonomiija, sii leat bargguin ja ollugiin lea guhkes oahppu. Leat
 nissonat geat leat bures ásai-duvvon suohkanii geat šaddet
 álbmotválljejuvvon.

Eanas nissonat ledje miellahttun ja aktiivvalaččat bellodagas máŋga
jagi ovdal go šadde álbmotválljejuvvon. Sullii 40% lei čohkkán
suohkanlaš ráđiin ja lávdegottiin ovdal go bohte fárrui
suohkanstivrii; báikkálaš politihkalaš geaidnu álggii smávvát ja
lassánii dađistaga go sii šadde dovddusin vuogádagas, (oahpásnuvve?) 
vuogádagain. Seammás leat muhtumat geat "šávihit njuolga sisa" vaikko
sis ii leat bellodatdoaibma leamaš ovdalaččas, omd. jus sii
"fuomášuvvojit" lagasbirrasa oassálastima bokte.

Unnán nissonat dieđihit ahte sii vásihit makkárge erenoamáš
nissonoktavuođa bellodatrájiid rastá.

Olgguldas faktorat nugo ahki, dearvvašvuohta ja
fuollageatnegasvuođat hárve leat mearrideaddjin dasa ahte muhtumat
(sihke nissonat ja dievddut) válljejit joatkit dahje ii joatkit
álbmotválljejuvvon. Lea baicca mearkkašahtti mot sii vásihit
politihka oassálastima ja mot sii oaivvildit báikkálašpolitihkka
doaibmá.

Mii váikkuha dasa mot iešguhtege vásiha politihka oassálastima,
rievdda-dallá. Negatiivvalaš vásáhusat sáhttet ea.ea. dan sivas go
dovdá gilláme nugohčoduvvon ráđđenteknihkat (Flotve 1999) . Dakkár
teknihkaid ipmirdit dađistaga leat dábálažžan, muhto álgoálggus
daid atne čilget dievdduid negatiivvalaš reákšuvnnaid go nissonat
oassálaste dihto oktavuođas. Muhtun dábálaš ráđđenteknihkat leat:
oainnoheapmen dahkat, bogostahkan dahkat ja doallat ruovttoluotta
informašuvnna.

Erenoamážit maŋemus geažida ahte orru ain leat ollu barggu jus
mihttomearri lea oažžut sulliige ovttalágaš lohkojuogu nissoniin ja
dievdduin álbmotvállje-juvvon orgánain. Dattetge -- jus geahččá
riikkaidgaskasaš perspektiivvas, de gal Norgga nissoniin dattetge lea
buorre dilli. Seammás čihket nugo namu-huvvon alla
gaskamearálašlogut stuora báikkálaš variašuvnnaid. Sullásaš seamma
dilálašvuođa gávdnat mii maiddái Davviriikkain obbalaččat ja
juohke dain eará davviriikkalaš našunálstáhtain -- earret Islánddas
gos nisson-osiid lassáneapmi guhká manai njoazibut ja lei veaháš
unnit (Bergqvist 1999) .

Mii eat dattetge áiggo dás bienalaččat geahčadit dáid riikkaid
dilálašvuođaid. Mii baicca loahpahit kapihttala go oanahaččat
čájehit muhtin čuolbma-čilgehusaid nissoniid politihkalaš
ovddasteami dáfus Davviriikkaid nugohčo-duvvon"smávva nášuvnnain,
dm. dan golbma bélohahkii iešstivrejuvvon sulloservodagain
Fearsulluin, Ruonáeatnamis ja Åland:s. Dasa lassin dadjat veaháš
nissoniid ovddasteami birra Suoma ja Ruoŧa sámi našunáldikkiin.

2.5 Nissonovddasteapmi Davviriikkaid smávva nášuvnnain Politihkalaš
ovddasteami dáfus lea Fearsulluin, Ruonáeatnamis ja Ålanddas leamaš
maŋŋeleappot ovttaiduhttin ja mihá unnit álbmotválljejuvvon
nissoniid oasis go mii muđui lea leamaš váldotendeansan
Davviriikkain (Jungerstam --Mulders 1999) . Dasa lassin lea dáin
guovlluin leamaš tendeansan ahte nissonat bohte árabut fárrui
politihkkii báikkálaš dásis go nášuvnnalaš, dm. nuppeládje go mii
lea leamaš dábá-leamos Davviriikkain muđui (ibid.) . Ja vaikko
erohusat nissonovddasteamis nášuvnnalaš dásis davviriikkain muhtun
muddui leat šaddan mearkkašahtti unnibun, de lea ain oainnus,
vrd. Govadaga 2.2. vuolábealde.

Gažaldat mii lea dehálaš min oktavuođas lea dattetge: Lea go
earálágan ovdáneapmi smávva nášuvnnain dan dihte go rahčamus
oažžut iežas identitehta ja iešstivrejupmi nášuvnnalaš dásis lea
leamaš ovdalii buot siskkáldas riidduid nissongálgama ja
ovttadássásašvuođa gažaldagaid dáfus? Ja jus leaš, leat go
nissonat dalle dihtomiela-laččat doallan dan olggobealde
áššelisttu juogalágan oktiigullevašvuođa dihte dievdduiguin
oktasaš iešstivrejumi rahčamis?

Gáldu Statistics across borders. Nordic regional statistics 2001

Jungerstam --Mulders (ibid.) geažideaba sudno artihkkalis ahte ii oro
leat čielga vástádus manin davviriikkalaš sulloservodagain lea
leamaš eará ovdáneapmi go davviriikkalaš našunálstáhtain. Dát
ákkastallojuvvo ea.ea.dainna ahte vaikko dan golmma sulluin gal leat
ovttalaganvuođat, de dain maiddái leat
iešguđetláganvuođat. Erenoamážit lea erohus das ahte Ålánda
oaččui iešstivrejumi juo 1921:s, Fearsullot fas oaččui dan 1948:s
ja Ruonáeanan easkka 1979:s. Dasa lassin lea Ålánddas iežas
"ruoŧa-gielain" earálágan ja muhtun muddui unnit gáibideaddji
gielladilálašvuohta go Fearsulluin ja Ruonáeatnamis. Nissoniid
politihkalaš ovddasteami "Spiehkasteaddji" ovdáneamis fertejit
maiddái gullat eará earenoamášvuođat dáid gullevaš guovlluid
"siskkáldas" báikkálaš kultuvrras, historjjás, servodatstruktuvrras
ja/dahje politihkalaš eavttut.

Jungerstam -- Mulders doalaheaba liikká ahte lea jáhkehahtti ahte
sihke maŋŋit bellodatásahanproseassat ja bellodatsiskkáldas
áššesurggiid vuoruheamit, juobe goit eahpenjuolgut sáhttá dagahan
ahte nissonovddasteapmi nášuvnnalaš dásis ii leat boahtán oidnosii
seammaládje go biras stáhtain. Go ovdáneapmi seammás lea leamaš ahte
nissonat leat árabut beassan fárrui báikkálaš go nášuvnnalaš
dássái, oaivvilda seamma girječálli ahte dat sáhttá danin go
báikkálašdási válga dávjjibut lea persovdnii gullevaš. Dakkár
oktavuođain ii leat álot dasto sáhka sohkabeali ja/dahje
berošteaddjiovddasteami gažaldagain.

Mot dasto niššonovddastemiin sámi našuvnnalašdikkiin -- Norgga,
Ruoŧa ja Suoma18 sámedikkiin? Ruoŧa dilálašvuođaid dáfus, de dat
eai leat erenoamáš buorit, vrd. Tabealla 2.1 vuolábealde: 31 áirasis
mat válljejuvvojit sisa, ledje maŋemus válggas dušše čieža,
dm. Sullii viđadas oassi, geat ledje nissonat. Dát lea njiedjan
golmmain -- dahje 10%:in - vuosttaš válgga rájes 1993:s.

Tabealla 2.1. Sámediggeválggat Ruoŧas. Válljejuvvon nissoniid lohku
ja oassi


1993 1997 2001 Sisaválljejuvvon nissoniid lohku

10 (31) 9 (31) 7 (31) Sisaválljejuvvon nissoniid oassi (Pst.) 

32%
29%
22%
Gáldu: Kråik 2002

Suoma sámediggái válljejit dál 21 áirasa. Gitta 1992 válgga rádjái
válljejedje 20 áirasa sisa. Tabeallas vuolábealde leat váldán fárrui
njeallje maŋemus válgga loguid. Das ovdanboahtá ahte maiddái
suomabeal Sámedikkis lea unnán nissonoassi -- muhto Norgga ja Ruoŧa
sámedikkiid vuostálasvuođas, de goit dat ii njieja.

Tabealla 2.2. Sámediggeválggat Suomas. Válljejuvvon nissoniid lohku ja
oassi

1988 1992 1996 2001 Sisaválljejuvvon nissoniid oassi 5 (20) 4 (20) 5
(21) 6 (21) Sisaválljejuvvon nissoniid oassi (Pst.)  25% 20% 24% 29%
Gáldot: www.samediggi.fi lasihuvvon čálalaš informašuvnnain njuolga
Suoma Sámedikkis

Lea go dalle vuođđu árvvoštallat álbmotválljejuvvon orgánaid
vuollegis nisson-ovddasteami loguid earáládje vuogádagaid dáfus mat
ollásii dahje bélohahkii fátmmastit eamiálbmogiid ja/dahje
iešstivrejuvvon guovlluid? Mii eat sáhte dás čiekŋalit digaštallan
dan, muhto mii áigot dattetge loahpahit kapihttala čujuhit muhtin
guovddášáššái ovtta artihkkalis (eamiálbmot-) nissoniid
oassálastima birra iešstivrejumišiehtadallamiin Northwest
Territories Canada:s (Fox 2002) .

Stephanie I. Fox čilge artihkkalis mot dat mii govviduvvo dego logu
ektui olggušteapmin eamiálbmotnissoniin formálalaš
šiehtadallanságastallamiin, ii dárbbašlaččat mearkkaš ahte dát
nissonat eai oassálastte dakkár šiehtadallan-proseassas."Despite
their absence from the table, women are largely responsible for, and
by all acconts extremely effective, in communicating information about
self government negotiations within their communities and to the
public" (ibid.:5) . Dát mielddisbuktá Fox mielas ahte vaikko
eamiálbmotnissoniin eai nu dávjá leat allagovviduvvon almmolaš
posišuvnnat, de sii aŋkke dávjá veahkehit oaiviliid ráhkadit
báikkálašservodagain ja leat eahpeformálalaš ráđđeaddin
jođiheddjiide.

Dakkár lahkoneapmi dattetge dárbbašlaččat ii leat erenoamáš
eamiálbmotduogážii. Dat doalvu min namalassii ruovttoluotta dasa maid
mii obbalaččat ovdanbuvttiimet árabut kapihttalis,
mas. ea.ea. čujuhuvvui dasa ahte politihkalaš oassálastin ja
váikkuhanfápmu ii dušše fátmmas dan mii dáhpáhuvvá válgaproseassaid
oktavuođas ja go oassálastá iešguđet formálalaš
organisašuvnnain/lihkadusain. Mii leat dattetge maiddái cuigen dán
kapihttalis ahte vaikko vállje deattuhit ahte gávdno iešguđet mállet
politihkalaš váikkuhanfápmu, de lea váttis hilgut ahte beroškeahttá
lea dehálaš ahte nissonat maiddái leat fárus formálalaš
mearridanorgánain. 3. SÁMEDIGGEVÁLGA -- DIEĐUT JA MÁHTTODÁRBU

Okta eavttuin bargat sámediggeválgga sohkabeali perspektiivva
guorahallamiin lea ahte Sámediggi ain lea nuorra ásahus. Sámedikki
ráđđejumisuorggi viidodat, dan hálddatlas apparáhta hábmen, ja dikki
gaskavuohta iežas jienasteddjiide ja birrasiidda muđui, leat dasto
ain hábmema vuolde. Dán dilálašvuođa ferte várra váldit vuhtii buot
oktavuođain go galgá guorahallat ja/dahje árvvoštallat Sámedikki
iešguđet beliid.

Dakkár vuđolaš ásahuslaš dilálašvuođaid ja ovdánahttinproseassaid
máhtu dáfus Sámedikki birra, de leat mii dattetge iešalddis
prošeaktaraporttas unnán vuoruhan sierranasat čilget ja digaštallat
dákkár mállet dilálašvuođaid. Almmatge leat aŋkke oaidnán
ulbmillažžan bájuhit muhtin mihtilmas duohta dieđuid iešalddis
sámedigge-vuogádaga ja válgaortnega birra.

Eará mállet vuđolaš máhttu mii gáibiduvvo guorahallat sohkabeali ja
politihkalaš oassálastima sámi oktavuođas, lea dasto máhttu
sámediggeválggaid birra. Čáje-huvvo dattetge ahte ii leat dušše
almmuhuvvon unnán dutkamuš sámediggeválggaid birra, muhto lea maid
váttis bidjat oktii (riekta) dáid válggaid tállaávdnasiid. Oalle
mealgadii váilot juohkelágan ovdanbuktimat duohtadieđuin, proseassain
ja okta-vuođain sámediggeválggaid birra. Dát dagaha ahte mii leat
maiddái válljen váldit fárrui oassekapihttala mas mii dadjat veaháš
sihke válgadutkama birra ilbmudussan ja dan birra ahte
sámediggeválggaid váilevaš dutkan lea váttisvuohtan.

3.1 Oanehaččat Sámedikki ja sámediggeválgga birra Min mielas lea
leamaš ulbmillaš váldit mielde raportii muhtin mihtilmas duohta
dieđuid iešalddis Sámedikki birra politihkalaš orgánan ja
hálddašanorgánan, ja válga-ortnega birra. Dán dahkat go
čuovvovaččat leat bidjan oktii muhtin teakstaosiid ja dajaldagaid
mat eanasmuddui leat vižžon Sámedikki iežas neahttabáikkis,
www.samediggi.no.

Sámediggi politihkalaš orgánan. Sámediggi lea ovddasteaddji
álbmotválljejuvvon diggi Norgga sámiide. 39 áirasa válljejuvvojit 13
válgabiirriin juohke njealját jagi. Válga dáhpáhuvvá válgajagis
oktanis stuoradiggeválggain. Sámediggi stivrejuvvo parlamentáralaš
vuogádaga mielde, mas doaibmi Sámediggeráđđi vuođđuda doaimmadis
dievasčoahkkima luohttámuša ala.

Sámediggi lea politihkalaš reaidun mii galgá nannet sámiid
politihkalaš sajádaga ja veahkehit vuoiggalaččat meannudit sámi
álbmoga. Eamiálbmogin lea sámiin eará sajádat go eará čearddalaš
minoritehtajoavkkuin Davviriikkain . (...) Dehálaš oassin
ákkastallamis ásahit Sámedikki lea ahte sámit unnitlogus eai olat
ovdan dábálaš demokráhtalaš orgánain mat leat eanetlogudemokratiija
vuođul. Sámediggi ása-huvvui njulget dan, ja addit sámiide ovtta
oktasaš jiena. Dat ii mearkkaš ahte buot Sámedikki áirasat leat
ovttaoaivilis gaskaneaset, muhto ahte lea politihkalaš pro-seassa
vuođđun mearrádusaide mat dahkkojuvvojit.

Sámedikkis lea Lága Sámedikki birra ja eará sámi
riektedilálašvuođaid vuođul vejolašvuohta ovddidit ja meannudit
juohke ášši maid diggi ieš oaidná dárbba-šlažžan. Sámedikkis lea
mearridanváldi go guovddáš eiseválddit leat sirdán dakkár válddi
Sámediggái, nugo sámi kulturumuitogáhttemis, oahpahusas, gielas,
ealáhusas ja kultuvrras. Sámedikki dievasčoahkkin, dahje orgánat
maidda dakkár váldi lea fápmuduvvon, mearridit ieža sturrodaga ja
njuolggadusaid ortnegiidda maid hálddašit.

Sámediggi juogada iežas bušeahta, rámmaid vuođul maid guovddáš
eiseválddit leat bidjan. Sámediggái leat maŋemus jagiid sirdán máŋga
ruhtadanortnegiid bušeahtaset bokte, mat ovdal gulle stáhtabušeahta
poasttaide. Danin go beroštupmi Sámediggái ja duohta mearridanváldi
iešguđet áššiin maŋemus jagiid lea lassánan, de lea Sámedikki
oaidnu iešguđet áššiin ožžon eanet ja eanet mearkkašumi. Danin
lea riekta dadjat ahte Sámedikki duohta váikkuhanfápmu leat stuorát go
čielga áššesuorggit main dikkis lea mearrideaddji
mearridanváldi. Dát lea formáliserejuvvon go Sámediggi dađi eanet
áššiin lea geatnegahtton gulaskuddanásahussan iešguđet áššiide.

Sámedikki dievasčoahkkin lea Sámedikki bajimus orgána ja váldi. Diggi
regulere doaimmaset Lága Sámedikki birra ja eará sámi
riektedilálašvuođaid (sámelága) rámmaid
siskkobealde. Dievasčoahkkin mearrida dikki bargoortnega, oktan
njuolggadusaiguin buot eará doaimmaide Sámedikki olis. Dievasčoahkkin
lágiduvvo dábálaččat njealje geardde jagis.

Sámediggeráđđi doaibmá Sámedikki "ráđđehussan», ja dat doaimmaha
beaivválaš politihkalaš doaimma. Ráđđi deaivvada 10-12 geardde
jagis, ja das lea vejolašvuohta ovddidit áššiid Sámedikki
dievasčoahkkimii. Dasa lassin ovddida Sámediggeráđđi iešguđetge
politihkkasurggiid dieđáhusaid dárbbu mielde, ja muhtin surggiin das
lea maid vejolašvuohta dahkat loahpalaš mearrádusaid.

Mii áigut dan oktavuođas erenoamážit fuomášuhttit ahte Sámediggi
rievdadii iežas politihkalaš organiserema ođđajagimánu
1.b.2000:s. Dát mearrádus šattai boađusin dan barggus maid
lávdegoddi dagai mii geahčadii politihkalaš organiserema, ea.ea. dan
oktavuođas go Sámi oahpahusráđi bargguid ja čállingotti sirde
Sámediggái. Ovdalaš struktuvrras, mii fátmmastii eanet vuollásaš
ráđiid ja lávdegottiid, ea. ea. Sámi giellaráđi, Sámi
kulturmuitoráđi, Sámi kulturráđi ja Sámi ealáhusráđi, de leat dál
ollu geahpidan vuollásaš ráđiid ja lávdegottiid. Sámi oahpahusráđi
bargguid sirdin Sámediggái dagahii ahte dát ráđđi maiddái
heaittihuvvui. Dehálaš guovddáš-ášši lea ahte miellahtuid ovdalaš
vuollásaš ráđiide eai dárbbašlaččat gávdnan Sáme-dikki áirasiid
gaskkas.

Dál fátmmasta Sámedikki politihkalaš organiseren -- earret Sámedikki
dievas-čoahkkima ja Sámediggeráđi -- maiddái Sámedikki
fápmudanlávdegotti, Sámedikki čoahkkinhovdengotti, Sámedikki
dárkkistanlávdegotti, Sámedikki doarjjastivrra ja sáttaolbmot Sámi
Parlamentáralaš ráđđái. Miellahtuid dáid
lávdegottiide/-komitéaide/stivrraide válljejit Sámedikki áirasat,
muhtin eaŋkiloktavuođain sadjásaš áirasiid gaskkas. Spiehkastat dás
lea Sámedikki giellastivra, maid Sámediggeráđđi nammada, ja mii
doaibmá Sámedikki fágaorgánan giellagažaldagain.

Sámediggi hálddašanorgánan. Sámedikkis lea sihke iešalddis
parlameanta, politihkalaš hovdengoddi ja hálddahus čohkkejuvvon
ovtta organisašuvdnii. Dat mielddisbuktá ahte hálddahusas leat ollu
ja iešguđetlágan rollat ja ahte das lea stuora ovddasvástádus
doaibmat oskkáldasat ja riekta daid rollaid vuođul mat das
iešguđet-áiggi leat. Sámedikki hálddahusas leat ovddemusat golbma
iešguđet rolla álbmot-válljejuvvon ja olbmuid ektui:
1) Hálddašanorgána. Sámedikki hálddahus galgá hálddašanorgánan váldit
vuhtii hálddahusmeannudanlága ja eará doaibmi lágaid iešguđet
áššiin. Hálddašanorgánan hálddahusas lea ovddasvástádus Sámedikki
iešguđet doarjja-, stipeanda ja hálddašan-ortnegiidda. 2) 
Parlameantahálddašeapmi. Hálddahus galgá jođihit organisašuvnna ja
vistehivvodaga, ja seammás addit bálvalusaid ja bálvaleami buot
álbmotvállje-juvvon ja iešguđet politihkalaš bellodagaid
ektui. 3) Politihkalaš čállingoddi. Juohke ossodagas lea erenoamáš
ovddasvástádussan leat fágapolitihkalaš čállingoddin
Sáme-diggeráđđái.

Fágaossodagat doibmet ráđđeaddin ja áššemeannudeaddjin áššiin
maid Sámedigge-ráđđi hálida meannudit, guorahallat dahje earáládje
čuovvolit. Hálddahus lea juhkko-juvvon čieža fágaossodahkii: 1) 
Servodatossodat, 2) Plána- ja hálddahusossodat, 3) Girjerájus- ja
diehtojuohkinossodat, 4) Kultur- ja ealáhusossodat, 5) 
Oahpahus-ossodat, 6) Giellaossodat, 7) Biras- ja
kulturgáhttenossodat. Ossodagat addet bálvalusaid Sámediggeráđđái,
doarjjastivrii, giellastivrii, dievasčoahkkimii,
čoahkkinhovdengoddái, dárkkistankomitéai, válgakomitéai,
válgalávdegoddái, politihkalaš joavkkuide ja olbmuide. Buot
ossodagain lea ekonomolaš rámma iežaset doibmii.

Sámedikki váldohálddahus lea sierra sámediggevisttis Kárášjogas. Dasa
lassin leat hálddahusas ossodagat/kantuvrrat Vuotnabađas,
Guovdageainnus, Tromssas, Hárstás, Ájluovttas ja Snoasas.

Sámediggeválga. Sámedikki válljejit sámit ja sámiid gaskkas
sámediggeválgga bokte mii lágiduvvo juohke njealját jagi seamma
beaivve go stuoradiggeválga. Vuohččan lágiduvvui válga 1989:s.

Sámediggeválgga geavaheapmái lea ásahuvvon sierra jienastuslohku --
sámi jienastuslohku. Buot sámiin geat leat norgga stáhtaboargárat ja
leat badjel 18 jagi dahje devdet 18 jagi válgajagis, lea vuoigatvuohta
registreret iežaset sámi jienastus-lohkui ja jienastit
sámediggeválggas. Seamma gusto Suoma ja Ruoŧa sámiide geat leat
álbmotregistrerejuvvon ahte orrot Norggas ja Ruošša sámiide geat
leat leamaš álbmotregistrerejuvvon ahte leat orron Norggas golbma
jagi. Go galgá beassat fárrui sámi jienastuslohkui, de ferte
duođaštit ahte atná iežas leat sápmelažžan, ja ahte sámegiella
lea ruovttugiellan, dahje ahte unnimusat nubbi váhnemis, áhkus ja
ádjás dahje máttaráhkus ja máttarádjás lea leamaš sámegiella
ruovttugiellan, dahje lea mánnán muhtumii gii juo lea registrerejuvvon
sámi jienastuslogus.

Sámediggeválggas lea riika juhkkojuvvon 13 válgabiirrii. Juohke
válgabiirres vállje-jit golbma áirasa, dm. ahte oktiibuot
válljejuvvojit 39 áirasa. Dálá biirejuohku lea:

1. Várjjat ( Mátta-Várjjaga, Unjárgga, Čáhcesullo, Várggáid ja
Báhcavuona gielddat) 2. Deatnu (Deanu, Bearalvági ja Gáŋgaviika
gielddat) . 3. Kárášjohka (Kárášjoga gielda) 4. Guovdageaidnu
(Guovdageainnu suohkan) 5. Porsáŋgu (Porsáŋggu, Davvesiidda,
Máhkarávjju ja Muosátsullo gielddat) . 6. Áltá/Fálesnuorri
(Fálesnuori, Hámmárfeastta, Sállannuori, Álaheaju, Ákŋoluovtta ja
Láhpi gielddat) . 7. Davvi-Romsa (Návuona, Ráissa, Skiervvá, Gáivuona,
Omasvuona ja Ivggu gielddat) 8. Gaska- Romsa (Gálssa, Romssa,
Báhcavuona, Málatvuomi, Bearddu, Leaŋgaviika, Birggi, Doaskku ja
Ránáidsullo gielddat) . 9. Lulli-Romsa (Ráisavuona, Divrrádi,
Siellaid, Loabaid, Rivttáid, Skániid, Ivvárstáđiid, Hársttá, Bjarkøy
ja Giehtavuona gielddat) . 10. Davvi Nordlánda (Anddasuolu,
Iksnášši, Bieváid, Suortta, Válafierdda, Voagu, Vestvågøy, Flakstad,
Moskenes, Værøy, Røst, Lođegiid, Dielddanuori, Evenášši ja
Narviikka gielddat) 11. Gaska Nordlánda (Bállaga, Divttasvuona,
Hábmira, Stáiggu, Oarjeli-Foaldda, Budeaju, Fuoskku, Skerrestátte,
Sálaid, Oarjeli-Báidára, Báidára ja Meløy gielddat) .
12. Lullisámeguovlu (Nordlándda fylkka gielddat Ruovatvuotna ja Rávddá
rájes ja lulás, Davvi-Trøndelága ja Lulli Trøndelága fylkkat ja
Engerdal gielda Hedmárkku fylkkas) . 13. Lulli-Norga (Møre og Romsdal,
Sogn og Fjordane, Hordalándda, Rogaland, Vest-Agder, Aust-Agder,
Telemark, Buskerud, Vestfold, Akershus, Østfold, Oppland, Hedmárkku
(earret Engerdal gieldda) ja Oslo fylkkat) .

Čuovvovaš kárttas govviduvvojit eanet válgabiirriid rájit ja viidodat:



Gáldu: www.samediggi.no. Biirriid namaid oaidná bajábealde
nummarastojuvvon bajilgovas.

Nugo ovdanboahtá, de leat stuora variašuvnnat biirriid geográfalaš
viidodagas das man galle suohkana dat fátmmastit: 13 válgabiirret
varierejit nu ahte fátmmastit ovtta suohkana (biirret 3. Kárášjohka
ja 4. Guovdageaidnu) dasa ahte fátmmastit meastta olles golbma
riikaoasi (biire 13. Lulli- Norga masa gullá eanas Vest-, Øst -- ja
Sør-landet) . Dát mielddisbuktá maiddái jáhkkimis ahte olmmošlohku ja
areálviidodat biirriin lea hui iešguđetlágan.

Viidáset sáhttá čoahkkáigeassit ahte guhtta válgabiirre leat
Finnmárkku fylkkas (guokte oarje, guokte nuorta ja guokte
gaskaregiuvnnas) , golbma biirre leat Tromssas, golbma leat
Nordlánddas/Trøndelágafylkkain, ja okta biire fátmmasta meastta visot
Lulli-Norgga. Dasa lassin boahtá ahte dat guhtta suohkana mat gullet
sámegiela hálddašanguvlui (ja gos danin navdet leat stuorámus oassi
sámegiela geavaheddjiin) geográfalaččat leat iešguđet biirres.19

Obbalaččat namuhuvvon válgabiirrerájit maiddái eai čuovo muđui
servodaga politihkalaš ja/dahje hálddatlaš ovttadagaid rájiid. Dat
lea danin go Sámedikki válgabiirret hábmejuvve dalle váldit vuhtii dan
maid dalle definerejedje leat áššái-gullevaš ja dehálaš
doahttalussan Sámedikki doaimma ja lobálašvuođa ektui. Ea.ea. lei
okta váldoprinsihppan ahte Sámediggái fertii sihkkarastit "miellahtuid
mat govvidit Norgga Sámi álbmoga geográfalaš biđgejumi (Ot prp nr 33
(1986-87) :71) .

Loahpalaččat váldit dušše fárrui ahte Sámedikki
válganjuolggadusaid leat árvvoštallame. Dan oktavuođas lea
ea.ea. erenoamáš nammaduvvon lávdegoddi -- Válganjuolggaduslávdegoddi
(Sámediggi 2001c) ráhkadan raportta. Raporttas árvvoštallojuvvo
ea.ea. biirejuohku ja mandáhttajuohku. Raporta lea leamaš
gulaskuddamis ja Sámediggi lea dan meannudan 2002 čakčamánu
loahpas. Prošeaktabarggus leat mii dattetge váldán vuhtii daid
válganjuolggadusaid mat formálalaččat leat dál fámus -- ja mii eat
ge daja maidege Sámedikki ášše-mearrádusa birra!

3.2 Obbalaččat válgadutkama birra ja máhttu erenoamážit
sámediggeválgga birra Máhtu huksen válggaid ja jienasteddjiid birra
gohčoduvvo oktasašdoahpagiin válga-dutkamin. Válgadutkan lea
riikkaidgaskasaš dutkansuorgi masa gullet iešguđetlágan
fágasuorggit, dutkanmetodat ja ásahusat. Movttiideapmi doaimmahit
dakkár dutkama sáhttá varieret, muhto okta guovddáš sivvan sáhttá
leat ahte lea hállu guorahallat demokráhtalaš ráđđenvugiid
eavttuid.

Erenoamážeappot sáhttá dasa lassin čujuhit dasa ahte go dálá alla
leahtot servodatlaš rievdadusat bidjat ođđa ja stuora gáibádusaid
bellodagaide, politihkkariidda ja politihkalaš vuogádahkii, de lea
máhttu ja oahppu mearrideaddjin vai galgá sáhttit ipmirdit maid dát
rievdadusat aiddonasii mielddisbuktet (Åardal ja Valen
2001) . Erenoamážit sáhttá válgadutkan dárbbašlaš danin go mediat
eai álot nagot addit rievttes gova áigeguovdilis politihkalaš
dáhpáhusain ja proseassain, juoga mii dagaha ahte ollu bivnnuhis
ipmárdusat leat huksejuvvon ii doallevaš vuođu ala (ibid.) .

Ovdamearkkat fáttáin ja faktorain masa válgaduktan čohkke fuomášumi
leat: Válgaortnegat, nammadanproseassat, válgaoassálastin Jienasteapmi
-- manin jienasteaddjit jienastit nugo dahket
Bellodatidentifikašuvdna, politihkalaš riidogažaldagaid
mearkkašupmi Gaskavuohta jienasteddjiid ja politihkalaš
jođiheddjiid gaskkas Bellodatprográmmaid sisdoallu, politihkalaš
rájit ja rievdadusat dain Regionála, sosiála ja kultuvrralaš
erohusaid mearkkašupmi Sohkabeali, agi/buolvva ja
suorgegullevašvuođa mearkkašupmi Válljejuvvon dikkiid čoahkádus --
ea.ea. sohkabeali juohku Media rolla ja mearkkašupmi

Norggas čađahuvvui vuosttaš systemáhtalaš guorahallan
Stuoradiggeválggas 1957:s Dan rájes leat dađistaga čohkken ja
systematiseren dieđuid mat leat dehálaččat go galgá guorahallat
riikka dikki válljema. Maiddái báikkálaš- ja regionálaválggaid leat
guorahallan máŋgii, vaikko vuosttaš sierra guorahallan
suohkanstivrraválggas ii dahkkojuvvon ovdal go 1995:s.

Dađistaga leat almmuhuvvon ollu stuorit ja smávit fágalaš
guorahallamat Norgga válggain. Dasa lassin leat ollu diehtoávdnasat
mat leat dehálaččat válgadutkamii maid iešguđet ládje
gávdná. Dađi dávjjibut dahkkojuvvo dat interneahta bokte. Muhtin
ovdamearkkat dan oktavuođas leat:

Norgga servodatdieđalaš dihtorbálvalus / Norsk samfunnsvitenskapelig
datetjeneste (NSD) (http://uib.no/nsd/) leat ea.ea. ruovttusiiddut
Partiveven. Doppe sáhttá dál ohcat fáttáid mielde bellodagaid
preassadieđáhusaid, prinsihppa- ja válgaprográmmaid, ja gávdnat
bellodatlisttuid ja válga-prográmmaid 2001 válggas. NSD maiddái
almmuha Norske partiprogrammer 1884-2001, cd-pláhtta mas leat
politihkalaš bellodagaid válga- ja prinsihppa-prográmmat mat leat
ceggen listtuid stuoradiggeválggaide 1884 rájes 2001 rádjái.

Statistihkalaš guovddášdoaimmahat / Statistisk sentralbyrå (SSB) das
leat muhtin stuorádigge,- fylkka- ja suohkanválggaid statistihkat
álkit gávdnamis čujuhusas http://www.ssb.no/emner/00/01/

Gielda- ja guovludepartementa / Kommunal- og regionaldepartementet
(KRD) mas gávdná iešguđet lágan válgadieđuid čujuhusas
http://www.odin.dep.no/krd/norsk/valg/index-b-n-a.html

Stuoradikki neahttasiidduin leat máŋgga lágan válgadutkangullevaš
dieđut, ea.ea. gávdná stuoradiggeáirasiid eallingeardemuitalusaid ja
politihkalaš funkšuvnnaid čujuhusas
http://www.stortinget.no/representantene/representantente.html

Bajábealde vuođul, sáhttá gal čuoččuhit ahte Norggas leat buorit
eavttut gávdnat duođaštusaid ja guorahallamiid stuoradigge,
fylkadigge ja suohkan-/gávpotstivrraid válggaid birra.

Dutkama ja dieđuid dáfus Sámedikki ja sámediggeválggaid birra lea
dilli dattetge áibbas eará! Min vásáhusat dáinna guorahallamiin lea
ahte -- nu guhkás go mii leat nagodan čielggadit -- ii báljo leat
almmuhuvvon oktage fágalaš bargu maid sáhttá gohčodit
sámediggegullevaš válgadutkamin. Okta dehálaš bargu lea gal Else
Grete Broderstad stáhtadieđa váldofágabargu 1995 rájes, Samepolitikk
- identitetsskaping ellerinteressemaksimering?. Dát lea dattetge
vuosttažettiin politihkalaš-teorehtalaš bargu, vaikko dat maid
fátmmasta beliid sámediggeválggas ilbmudussan, dan guovtti válgga
vásáhusaid vuođul mat ledje čađahuvvon. 20

Earret Broderstad guorahallama gávdnojit muhtin prinsihpalaš
digaštallamat sáme-lága ovdabarggus (Erenoamážit Ot prp nr 33
(1986-87) ) , ja muhtin muddui duođaštusat maid Sámediggi lea ráhkadan
go diggi áiggi mielde lea bargan válga-njuolggadusaiguin. Stuorámus
dáin lea Válganjuolggaduslávdegotti raporta 2001:s (Sámediggi
2001c) . Dát raporta ja dan mildosat sisttisdollet maiddái ollu
tálla-ávdnasiid iešalddis válggain ja válggaid birra. Raporta lea
danin leamaš guovddážis go leat bargan dáinna prošeavttain.

Muđui lea Sámediggi almmuhan girjji Sámediggi namat ja logut dan
golbma vuosttaš válgii (Hætta 1992, 1994, 1998) . Dát girjjit
sisttisdollet dattetge ovddemusat "čielga" dieđuid válggaid ja
sisaválljejuvvon áirasiid birra. Aŋkke leat maiddái muhtin smávit
oktiibidjamat tállain ja cealkámušat muhtin tállaide. 2001 válgga
birra gávdná 2002 čavčča Sámedikki neahttabáikkis
(www.samediggi.no) dieđuid áirasiid namaid, bellodatgullevašvuođa
ja riegádandáhtoniid birra. Iešalddis válgabohtosiid -- sihke
obbalaččat ja juohke válgabiirres -- gávdnojit GGD neahttasiiddus
http://www.dep.no/krd/html/valgresultat2001/frameset.html. 21 Seammás
leat mearkkašan ahte dieđut sámediggeválgga birra dahje čujuhus
sámediggeválgii ii gávdno GGD "fásta" neahttasiiddus válggaid birra,
vrd. bajábealde.

Mii áigut muđui čuoččuhit ahte dat -- dasa lassin ahte leat
praktihkalaš váttis-vuohtan -- maiddái lea jurddašanveara
symbolalaš ipmárdusa mielde ahte dieđuid sámediggeválggaid birra ii
oaččo ovdan NSD ja SSB neahttasiidduin main muđui leat dieđut buot
riikka eará válggain!

Manin lea dasto nu ahte sámediggeválggaid eai báljo obanasiige leat
guorahallan dássážii? Okta sivva sáhttá dábálaččat leat ahte
Sámediggi lea nuorra ásahus; leat dušše lágidan njealje válgga dan
sullii 12 jagis mii lea gollan dan rájes go Sámediggi ásahuvvui. Eará
sivva sáhttá leat ahte fágabirrasat gos válgadutkan muđui
ovdan-divvojuvvo, eai leat bidjan doarvái fuomášumi fáddái. Viidáset
sáhttá leat ahte vissis erenoamáš dilálašvuođat gullevaččat
sámediggeválgii dahket earáládje -- ja muhtun muddui eanet gáibidahkes
-- guorahallat dáid válggaid dan ektui ahte guorahallat Norgga
válggaid ja muđui Davviriikkaid válggaid. Ovdamearkkat dakkár
"eará-láganvuhtii" leat:

Go galgá oažžut jienastanvuoigatvuođa sámediggeválggas, de ferte
aktiivva-laččat dieđihit iežas sierra jienastuslohkui. Ollugiidda
dat mearkkaša ahte eai ferte dušše váldit vuhtii ahte áigot go ja
máid áigot jienastit, muhto maiddái ahte sáhttet go ja hálidit go
dieđihit iežaset sisa iešalddis
válgajienastus-lohkui. Sámediggeválgga oassálastin lea dan dáfus
"guovtteoasat" proseassa.

Válgabiirriid maid leat ásahan sámediggeválgga geavaheapmái, eai
čuovo muđui dovddus servodaga politihkalaš ja hálddatlaš
ovttadagaid rájiid. Dasa lassin bohtet erohusat válgabiirriid gaskkas
sihke dan dáfus man ollu suohkaniid dat fátmmastit ja man stuora oassi
biirre jienastanvuoigaduvvon álbmogis lea registreren iežaset sámi
jienastuslohkui.

Listtuid maid gaskkas sámediggejienasteaddjit sáhttet válljet, leat
hui ieš-guđet hámis: Muhtin listtut leat bellodat- dahje gililisttut
"dábálaš" norgga válgavieru mielde, ja eará listtut fas leat
gullevaččat sámi (kultur) organisa-šuvnnaide mat álgoálggus eai leat
ásahuvvon válgaorganisašuvdnan. Dát dilálašvuohta lea ea.ea. dagahan
riidovuloš gealdduid nammadanproseassain, erenoamážit dan dáfus ahte
nammadit kandidáhtaid geat leat miellahttun sihke "dábálaš"
bellodagain ja sámi organisašuvnnain.

Lea (ain) čadnon vissis mutto eahpesihkarvuohta dasa maid Sámediggi
mearkkaša servodatásahussan ja makkár mearkkašupmi das vejolaččat
lea/vásihuvvo leat oktagaslašolbmui.

Guorahallamat iešguđetládje sámi politihkalaš dilálašvuođaid
birra gáibidit eanet dahje unnit ahte ipmirda maiddái dálááiggi ja
dološáiggi sámi servodat-eallima ja kultuvrra iešguđet
beliid.. Dávjá lea maid dasa lassin sámegiel máhttu ovdamunnin -- jus
fal ii leaš eaktun. Dát máhttodárbbut várra dahket ahte lávki
guorahallat sámediggeválggaid eatnasiidda geain lea heivvolaš
fágaduogáš šaddá guhkkibun go mii lea go guorahallá eará
válgamálliid.

Seammás sáhttá čuoččuhit ahte sámediggeválggaid "earaláganvuođa"
ovdamearkkat maiddái sáhttet ovddastit fágalaš gelddolaš fáttáid
vásedin sámediggegullevaš válga-dutkamii -- juogo dat leaš sierra
guorahallamat dahje lotnolagaid "dábálaš"
válga-dutkanfáttáiguin. Oassin das lea maiddái ahte sáhttet maid
gullat hástalusat iešalddis dasa ahte guorahallat sáhttet go
válgadutkama dábálaš čilgenmodeallat sáhttet dohká-lažžan
guorahallat sámediggeválggaid. Dat lea dasa lassin vuosttain rabas
gažal-dahkan man muddui politihkalaš (válga-) suorggi obbalaš
tendeanssat leat dehálaččat sámediggeválgii ja sámediggeválggas.

Muhto vaikko vuosttain leat eahpečielggasvuođat dasa man dehálaš
eará válgadutkama gávdnosat leat, de aŋkke dađi mielde raporttas
váldit ovdan muhtin dakkár tállaid ja dilálašvuođaid addit duogáža
sámediggeválgga tállaávdnasiid čilgehusaide ja
árvvoštallamiida. Earret eará dahkat dan boahtte kapihttalis mas
fáddán leat iešguđet bealit Sámedikki oassálastimis ja čoahkádusas.


4. SÁMEDIGGEVÁLGA -- BEROŠTUPMI JA OVDDASTEAPMI

Go galgá sáhttit guorahallat sámediggeválggaid sohkabeali
perspektiiivvas, de ferte leat vuđolaš máhttu sámediggeválggaid
birra. Ovddit kapihttalis čujuheimmet mii ahte dakkár máhttu
eanasmuddui váilu. Mii leat danin dán prošeavttas ferten maiddái
bidjat oktii muhtin tállaávdnasiid vai duođai čuvget iešguđetládje
beroštumi Sáme-diggái ja Sámedikki čoahkádusa.

Čuovvovaččat ovdanbuktit álggos muhtin tállaid Sámedikki beroštumi
birra. Dan čuvget golmma ládje: a) sámi jienastuslogu sturrodat, b) 
válgaoassálastin, ja c) válgalisttuid lohku. Dasto ovdanbuktit muhtin
beliid sámediggeáirasiin. Dat leat a) Sámedikki politihkalaš
čoahkádus, b) ođđasisválljen ja oaččuheapmi, c) 
sámedigge-áirasiid duogáš obbalaččat, ja d) áirasiid duogáš
sohkabeali perspektiivvas.

Ovdanbuktimiin bidjat fuomášumi sihke Sámediggái ollislaččat,
variašuvnnaide biirriid gaskkas ja rievdadusaide áiggi mielde. Dasa
lassin leat sámediggeválggaid logut vissis muddui leat gullevaččat
gávdnosiidda. Min áigumuš ii leat dievaslaččat čilget dáid
dilálašvuođaid, muhto čujuhit ja buktit cealkámušaid muhtin
loguide ja momeanttaide mat leat duogášdiehtun meannudit
sámediggeválgga sohkabeali perspektiivvas mii čuovvu maŋŋelis
raporttas.


4.1. Sámedikki jienastuslogu sturrodat (sámi jienastuslohku) Go galgá
oažžut jienastanvuoigatvuođa sámediggeválggas, de ferte
aktiivvalaččat dieđihan iežas sierra jienastuslohkui -- sámi
jienastuslohkui. Dát dilálašvuohta mielddisbuktá numot namuhuvvon
sierra hástalusaid sihke eaŋkil vejolaš jienasteaddjái ja
sámediggeválggaid guorahallamiidda. Erenoamážit ferte áices dasa ahte
ollu sámit geat devdet eavttuid dieđihit iežaset sámi
jienastuslohkui, iešguđet sivaid geažil eai dieđit iežaset sisa.

Dan oktavuođas áigut váldit ovdan muhtin váldoášši maid
ea.ea. stáhtadiehtti Else Grete Broderstad (1995) lea cuiggodan,
namalassii ahte ollugiidda sáhttá iešalddis dat ahte dieđihit
iežaset sisa sámi jienastuslohkui leat politihkalaš dahkun go dalle
almmolaččat dovddaha gullevašvuođa sámi oktavuhtii maid ollugat
leat biehttalan. Nuppe bealis sáhttá čuoččuhit ahte ii leat
automatihkka ahte iežas sámi gullevaš-vuođa dovdamuš mielddisbuktá
ahte vissásit hálida geavahit sierra vuoigatvuođaid maid leat rahčan
ovdan. Ja ovdamearkan dakkár vuoigatvuođaide leat juste ahte
dieđihit iežas sámi jienastuslohkui ja vejolaččat jienastit
sámediggeválggas.22

Danin lea dehálaš diehtit ahte sámi jienastuslogu sturrodat ii leat
seamma go man ollu sápmelaččat leat (badjel 18 jagi) . Dat maid
jienastuslohku čielgasit muitala, lea man ollu jienastanvuoigaduvvon
sámit leat iešguđet ge áiggi registrerejuvvon. Ja juohke dan
njealji čađahuvvon sámediggeválggas lea dat tálla leamaš nugo
čáje-huvvo tabeallas vuolábealde:

Tabealla 4.1. Gallis registrerejuvvon sámi jienastuslogus
sámediggeválggain 1989-2001

1989 1993 1997 2001 Gallis leat sisadieđihan 5.497 7.236 8.668 9.923
Gáldu: www.samediggi.no

Ollislaččat leat jienastanvuoigaduvvomiid lohku Norgga
sámediggeválggain lassánan sullii 5.500 rájes 1989:s bures 9.900
rádjái 2001:s. Lassáneapmi lea sullii 80%. Seammás čájeha govadat
ahte lea stuora variašuvdna válgabiirres válgabiirii das man gallis
leat dieđihan iežaset sisa ja válggas válgii relatiiva lassáneami
dáfus:

Gáldu: Válganjuolggaduslávdegotti raporta

Sihke biirriid variašuvnnat ja gažaldat man stuoris sámi
jienastuslohku livččii sáhttán leat jus buohkat geat devdet
(objektiivvalaš) giellaeavttu livčče dieđihan iežaset sisa, leat
guovddáš ja hástaleaddji fáttát mat bovdejit sierra
guorahallamiidda. Dás áigut dušše cuiggodit ahte galgá diehtit sámi
jienastuslogu guokte beali birra-- dm. nominealla ja relatiiva
erohusaid biirriid gaskkas, ja ahte ii dieđe man ollugat vejolaččat
sáhtáše dieđihit iežaset sisa -- go eará dilálašvuođaid
sámediggeválggas galgá árvvoštallat. Muhtin oktavuođain sáhttá
maiddái leat miellagiddevaš kártet man stuora oassi ollesolbmuin
ovtta válgabiirres lea dieđihuvvon sámi jienastus-lohkui. Mii eat
leat dattetge váldán mielde oktasaš bajilgova das dán raportatekstii.

4.2 Válgaoassálastin

Dat ahte lea dieđihan iežas sámi jienastuslohkui lea danin eaktun --
muhto ii dat seamma go -- oassálastit sámediggeválggas. Ja vaikko sámi
jienastuslohku náppo ii leat olmmošlohku mas čužžot buot sámit
badjel 18 jagi, de lea jienasteaddjiid oassi dálá ollislaš
registrerejuvvon jienastuslogus áidna vejolaš ja miellagiddevaš
mihtto-mearrin maiguin loguid bidjá ja árvvoštallá sámediggeválggaid
oassálastima.

Sámediggeválggaid ollislaš válgaoassálastima tállaid dáfus, oaidná
Tabealla 4.2 vuosttaš ráiddus ahte oassálastin lea njiedjan 10%:in
vuosttaš lágiduvvon válggas maŋemus lágiduvvon válgii:

Tabealla 4.2 Válgaoassálastin sámediggeválggain 1989 - 2001

1989
1993
1997
2001
Válgaoassálastin (pst) 
78%
75%
72%
68%
Dohkkehuvvon jienaid lohku
4.134
5.389
6.222
6.570
Gáldu: Válganjuolggaduslávdegotti raporta. Mielddus, www.samediggi.no

Min guorahallamii ii gula čilget dán njiedjama. Dattetge muittuhit
mii ahte seamma áigodagas lassánii lohku sis geat registrerejedje
iežaset sámi jienastuslohkui 80%:in, vrd. Tabealla 4.1. Okta
váikkuhus das govviduvvo bajábealde tabealla nuppi ráiddus: Vaikko
válgaoassálastin 1989:s 2001 rádjái njiejai 10%:in, de logu dáfus
ledje 2.400 eanet olbmo geat jienastedje dohkálaččat 2001
sámediggeválggas go 1989:s.

Sáhttá muđui leat miellagiddevaš veardidit sámediggeválggaid loguid
Norgga eará válggáid válgaoassálastima loguid ektui. Obbalaččat lea
nu ahte stuorradigge-válggaide leat álot eanet oassálastan go suohkan-
ja fylkkadiggeválggaide. Konkrehtabut lea suohkanválggaid oassálastima
gaskamearri maŋŋel nuppi máilmmesoađi leamaš sullii 10% unnit
stuoradiggeválggaidoassálastima, ja fylka-diggeválggaid oassálastima
gaskamearri maŋŋel nuppi máilmmesoađi lea leamaš sullii 2,5% unnit
go suohkanválggain (Aardal 2002) . Viidáset lea stuoradigge-válggaid
válgaoassálastin leamaš oalle dássedit, vaikko lei veaháš njiedjan
1990-jagiin. (Christensen ja Midtbø 2001) . Suohkanválggaid dáfus
lassánii válggaoassá-lastin jámmat ja čađat gitta alimusdássái
1963:s mii lei 81%. Maŋŋel dan lea suohkanválggaidoassálastin
njiedjan gitta 60%:i 1999:s (Aardal 2002) . Vuosttaš njuolggo
fylkkadiggeválggas 1975:s lei válgaoassálastin 70%, ja oassálastin lei
1999:s njiedjan 75%:i.

Oktiibiddjon leat válgaoassálastima logut Norgga njeallje maŋemus
válgavuorus čuovvovaččat:

Tabealla 4.3 Válgaoassálastin iešguđet válgamálliin Norggas
1987-2001

1987/89
1991/93
1995/97
1999/2002
Stuoradiggeválga
83%
76%
78%
76%
Suohkanstivraválga
69%
66%
63%
60%
Fylkkadiggeválga
66%
64%
60%
57%
Sámediggeválga
78%
75%
72%
68%
Gáldu: Aardal 2002 ja Válganjuolggaduslávdegotti raporta. Mielddus

Mii oaidnit ahte gaskamearálaš válgaoassálastin sámediggeválggain lea
juoga sajis stuoradiggeválggaid ja báikkálašválggaid gaskkas. Dán
govvii gullet dattetge oalle stuora regionála variašuvnnat.

Sámediggeválggaid dáfus oaidná biirriid variašuvnnaid boahtte
govadagas (FUOM! Mearkkaš ahte Ollislaš -- dm. oktiibuot
válgaoassálastin lea vuosttaš ovttadat gova-dagas) . Das maid
ovdanboahtá ahte válgaoassálastima variašuvdna ii dušše leat
stuoris biirriid gaskkas, muhto maiddái válggas válgii seamma biirre
siste. Dattetge lea váldotendeansa nu ahte sámediggeválggaid
válgaoassálastin njiedjá -- nugo válga-oassálastin maid dahká Norgga
eará válggain.

Gáldu: Válganjuolggaduslávdegotti raporta. Mielddus

Ferte muđui namuhit ahte riikkaidgaskasaš perspektiivvas ii leat
Norgga válga-oassálastin erenoamáš ollu dahje erenoamáš
unnán. Dattetge lea mihtilmasat unnit go Ruoŧa ja Danmárkku
našuvnnalaš ja báikkálaš válggain (Christensen ja Midtbø
2001) . Viidáset lea maiddái riikkaidgaskasaš tendeansa ahte
válgaoassálastin sihke lassána ja njiedjá, vaikko válgaoassálastin
obbalaččat máilmmis lea njiedjan maŋemus logi jagis (Aardal 2002) .

Eará ášši lea ahte eai gávdno čielga eavttut dasa maid aiddonassii
sáhttá meroštallat leat alla ja vuollegis válgaoassálastimin -- dahje
čájehit go válgaoassálastindási rievdadusat duhtavašvuođa,
fuollameahttunvuođa dahje fámohisvuođa(ibid.) . Dán vuorus mii
dušše deattuhit ahte sámediggeválgga oassálastin čájeha seamma
relatiiva njieddji tendeansa go Norgga eará
válgaoassálastimis. Seammás mearkkašit mii ahte orrot eanet
vuoruheame oassálastit obbalaččat sámediggeválgii go oassá-lastit
suohkan- ja fylkkadiggeválgii.23

Loahpas váldit fárrui ahte Ruoŧa ja Suoma sámediggeválggaid
oassálastima dáfus gávdnat mii čuovvovaš dieđuid dáin
neahttabáikkiin:

Ruoŧas almmuhuvvo ahte 1993 válgaoassálastin lei 72% váile 5.400
jienastanvuoigaduvvommiin, ja 1997:s ledje 65% sullii 6.000
jienastan-vuoigaduvvomiin (http://www.sametinget.se/) .

Suomas almmuhuvvojit dušše 1999 válgga tállat. Dalle oassálaste 58%
sullii 5.100 jienastanvuoigaduvvomiin
(http://www.samediggi.fi/psaame/suindex.htm) .


4.3 Válgalisttuid lohku 

Goalmmát elemeantan Sámedikki beroštumi dáfus leat mii váldán mielde
man ollu válgalisttut sámediggeválggain leat. Danin go listolohku
ea.ea. sáhttá dadjat juoidá dan birra man ollu iešguđet joavkkut
hálidit leat mielde Sámedikkis -- ja dasto juoidá válgaoassálastima
politihkalaš viidodaga birra.24 Historihkka lea dasto
čuovvovaččat:

Vuosttaš válggas 1989:s ledje sámediggejienasteddjiin oktiibuot 48
válgalisttu maid gaskkas sáhtte válljet. 1993:s lei listtuid lohku
lassánan 60:ái. Guokte maŋit válggain lei ollislaš listolohku 63 ja
62. Sáhttá dadjat ahte maŋŋel (illá badjelmearálaš) mihtilmas 25%
lassáneami vuosttaš válggas nuppi válgii, de lea ollislaš listolohku
bisson oalle dássedit golbma maŋemus válggas. Seammás oaidnit
vuolábealde govádagas ahte listtuid lohku dávjá lea rievddadallan
válggas válgii eanas biirriin, ja ahte dát variašuvnnat leat sihke
positiiva ja negatiiva guvlui. Gáldu: Válgalávdegotti
raporta. Mielddus

Dás eat áiggo ge digaštallat listologuid variašuvnna go mii navdit
ahte dat iešalddis lea viiddis válgadutkanfáddán. Seamma lea
iešguđet beliid ja hástalusaid dáfus go buot njealji válggain leat
leamaš nu máŋggalágan válgalisttut: Muhtun muddui dat leat vuolgán
báikkálaš dahje riikaviidosaš sámi organisašuvnnain, muhtun muddui
dábálaš (dáčča) bellodagain ja muhtun muddui leamaš iešguđet
mállet báikkálaš ása-huvvon listtut (ealáhusaidvuođul,
giliidvuođul, politihkalašgaskasaš) . Dasa lassin lea maid ovtta
biirres guovttegeardde leamaš čielga nissonlistu, ja 2001:s ceggii
aitto-ásahuvvon riikaviidosaš sámi bellodat listtu.

Mii áigut dattetge namuhit ahte orru ovddemusat leame nu ahte dain
biirriin gos áiggi mielde leat eanemus olbmot sisačálihuvvon
jienastuslohkui, doppe maiddái leat áiggi mielde eanemus válgalisttut
(duođ. gov 3.1) . Dát orru čájeheame vejolaš oktavuođa gaskal man
ollugat leat čálihuvvon jienastuslohkui ja man ollu listtut leat,
muhto mii eaktuda maid, dat ii leat dárbbašlaččat
čielggas. Listologuid dattetge ferte maiddái geahččat dan olis ahte
Sámediggi lea ásahussan ja sámepolitihkka ilbmudussan. Dás vuhtto ahte
sámepolitihka vuođolaččat ii sáhte čatnat makkárge dihto suorge-
dahje ealáhusheiveheapmái dahje muhtin dihto politihkalaš
ideologiijii (Broderstad 1995) . Seammás lea dávjá oktasaš vuđolaš
gáibádus buot sámepolitihkalaš doaimmas ahte galgá leat
ovttaárvosašvuohta sámi kultuvrra ja majoritehtakultuvrra gaskkas
(ibid.) .

Ollislaččat ii leat danin lunddolaš vuordit ahte politihkalaš
viidodat sámedigge-válggaid listologuid dáfus galgá leat ollu unnit go
earámállet válggain. Baicca lea vejolaš vuordit ahte (ain) 
viiddideapmi Sámedikki áššesurggiin ja mearridanválddis, sáhttá
dagahit ahte eanet politihkalaš joavkkut hálidit cegget listtu
sámedigge-válggain. Danin go sii hálidit hábmet prográmmaid mat
deattuhit juste sin politihkalaš vuođđooainnu ja
"váibmoáššiid". Sámediggeválggaid ollislaš listolohku sáhttá danin
lassánit vel eanet. Dakkár ovdáneami eaktun lea dattetge ahte
válga-njuolggadusat, oktan biirejuoguin, eai rievdda olus das mot dál
leat.

Nuppegežiid sáhttá diehttelas negatiiva (vásihuvvon) rievdadus
Sámedikki ášše-surggiin ja válddis dagahit ahte unnibut olbmot
hálidit searvat sámediggeválggaide. Dan sáhttá čájehit joavkkut mat
ceggejit listtuid válggain, man ollu persovnnat hálidit čuožžut
kandidáhttan listtuin ja man ollu jienastanvuoigaduvvomat jienastit
válggain. Dasa lassin sáhttá dakkár ovdáneapmi maiddái váikkuhit
negatiivvalaččat dasa man gallis dieđihit iežaset sisa Sámi
jienastuslohkui/bissot Sámi jienastuslogus.

Dáid molssaevttolaš ovdánahttineinnostusaiguin loahpahit mii dán
oanehis guora-hallama Sámedikki beroštumi muhtin
beliin. Čoahkkáigeassun sáhttá dan njealji vuosttaš válgga
beroštumi čilget ná:

Sámi jienastuslohku, dm. jienastanvuoigaduvvomiid lohku lea lassánan.
Sámediggeválgga relatiiva válgaoassálastin lea njiedjan.
Válgalisttuid lohku lassánii vuosttáš válgga maŋŋil, muhto lea
maŋŋel dan gártan dássedit. Biirriin leat oalle stuora
variašuvnnat, golbma bajábealde namuhuvvon dilálašvuođa dáfus.

Muhto naba go fuomášumi sirdá jienasteddjiin sidjiide geat leat
válljejuvvon? Geat aiddonassii válljejuvvojit Sámediggái, man ja gean
sii ovddastit ja man guhká sii čohkkájit doppe? Dát leat fáttát
boahtte oássekapihttaliin.

4.4. Sámedikki politihkalaš čoahkádus

Álbmotválljejuvvon dikkiid čoahkádus gáibida sihke fágalaš ja
politihkalaš beroštumi ja digaštallama. Gean ja man máŋgasa
formálalaččat sáhttá válljet, dan mearridit oalle muddui iešguđet
dikkiid válganjuolggadusat, erenoamážit válgaortnet ja mot
válgabiirriid hábmejit (Østerud 1991) . Gean konkrehtat válljejit sisa
juohke biirres, lea dasto hui ollu faktoraid hálddus maid
iešguđetládje sáhttá bearrái-geahččat. Čuovvovaš
oassekapihttaliin áigut iešguđet geahččanbeliiguin geahččat
lagabut maid ja gean dat 156 áirasa ovddastit mat dán rádjái leat
leamaš válljejuvvon sisa Sámediggái.25

Okta faktora mii lea mávssolaš álbmotválljejuvvon orgánaid
persovdnačoahkádussii, lea man ollu listtuid ásahit válgabiirriin, ja
maiddái mot dat politihkalaš gaska lea iešguđet listtuid
gaskkas. Njeallje vuosttaš sámediggeválgga maŋŋel lea Sámedikki
politihkalaš čoahkádus roavvásit leamaš čuovvovaččat:

Tabealla 4.4. Galle áirasa leat válljejuvvon iešguđet joavkkuin
1989-2001 Joavku/Bellodat/Listu 1989 1993 1997 2001 NSR-Norgga Sámiid
Riikkasearvi (joavku) 24 22 19 14 NBB-Norgga Bargiidbellodat 7 9 12 13
GB-Guovddášbellodat

2 2 3 SVL-Sámiid Válgalihttu


3
2
Báikkálaš/"friddja" listtut main lea 1 áirras válljejuvvon sisa
8
6
3
7
Ollislaččat
39
39
39
39
Gáldot: Hætta, 1992, 1994, 1998 ja www.samediggi.no

Dás mearkkašit erenoamážit ahte NSR posišuvdna stuorámus joavkun
lea hedjonan válggas válgii, ja NBB lea čielgasit nannen iežas
"nummar guokte-sajádaga". Dasa lassin mearkkašit mii ahte golbma
vuosttaš válggas ledje eará joavkkuin go NSR:s ja NBB:s oktiibuot
gávcci áirasa, ja 2001:s lassánii dát tálla 12:ái. Ollislaččat
čájehit tállat tabeallas ahte Sámedikki fápmojuohku áiggi mielde lea
šaddan viidábun. Min oktavuođas leat dattetge seamma
miellagiddevaččat logut mat ovdanbohtet jus guorahallá
sisaválljejuvvomiid listtu oaidnit makkár ja man ollu listtut leat
ožžon eanet go ovtta áirasa sisaválljejuvvot seamma
biirres. Oktiibiddjojuvvon tabealla-hápmi addá dán čuovvovaš
bohtosa:

Tabealla 4.5 Galle listtu mas leat eanet go okta áirras válljejuvvon
seamma biirres. Joavku/Bellodat/Listu 1989 1993 1997 2001 NSR-Norgga
Sámiid Riikkasearvi (joavku) 9 9 8 2 NBB-Norgga bargiidbellodat


2
1
Ollislaččat
9
9
10
3
Gáldot: Hætta 1992, 1994, 1998 ja www.samediggi.no

Vuosttažettiin ovdanboahtá ahte leat dušše NSR ja NBB main leat
leamaš válljejuvvon sisa áirasat vuollelis listosajis go
vuosttašsajis. Nubbi maid oaidnit lea lohku dain geat válljejuvvoje
sisa vuollelis listosajiin njiejai čielgasit 2001:s golmma vuosttaš
válgga ektui.

Áibbas konkrehtat mearkkašit tállat ahte 2001:s ledje dušše golmmas
dain 39 sámediggeáirasiin geat eai lean bajemusas iežas
válgalisttus.26


4.5 Ođđasitválljen ja oaččuheapmi

Goalmmát lahkoneapmi álbmotválljejuvvon dikkiid čoahkádussii lea man
ollugat áirasiin leat čohkkán máŋga válgaáigodaga. Dakkár tállat
sáhttet geažidit juoidá man muddui dálá áirasat hálidit ja maiddái
ožžot ođđasitválljema. Tállaid sáhttá maiddái atnit vuođđun
lagabut geahčadit oaččuheami, dm. man álki dahje váttis "ođđa"
kandidáhtaide lea beassat fárrui -- vejolaččat oažžut ođđa
kandidáhtaid mielde.

Sámedikki dáfus go leat guorahallan sisaválljejuvvon áirasiid
bajilgova leat mii gávdnan čuovvovaš tállaid das man galle áirasa
ledje ođđasat njeallje vuosttaš válggain, dm. ahte sii eai lean
válljejuvvon sisa áigodagas ovdal.

Tabealla 4.6 Galle ođđaválljejuvvon áirasat 1989-2001

1989 1993 1997 2001 Ođđa sisaválljejuvvon áirasiid lohku 39 22 16*?
16

Lea lunddolaš ahte buot sámediggeáirasat ledje ođđaválljejuvvon
1989:s. Guokte maŋemus válggas leat dattetge buori muddui leamaš
unnit go beali ođđa áirasat.

Mihtilmasabut leat tabeallas vuolábealde gávnnahan ahte 156 sajiide
maidda dán rádjái leat válljen sámediggeáirasiid, dain leat leamaš 96
iešguđetlágan persovnna:

Tabealla 4.7 Áirasat 1989-2001 -- juhkkojuvvon dan mielde galle
áigodaga leat válljejuvvon

Ollislaččat galle áirasa geat leat sisaválljejuvvon seamma mutto
áigodagaide Ollislaččat galle saji leat geavahuvvon Válljejuvvon 4
áigodahkii 7 28 Válljejuvvon 3 áigodahkii 11 33 Válljejuvvon 2
áigodahkii 17 34 Válljejuvvon 1 áigodahkii 61 61 Ollislaččat 96 156

Tabeallas maid sáhttit lohkat ahte 96 sisaválljejuvvomiin leat 35
persovnna, dm. 36% dahje buorremuddui goalmmádasoassi gii lea čohkkán
guhkit go ovtta áigodaga. (Vrd. čieža persovnna leat čohkkán
njeallje áigodaga, 11 persovnna leat čohkkán golbma, ja 17 persovnna
leat čohkkán guokte áigodaga9. Sámediggeáirasiid lohku geat leat
ođđasitválljejuvvon lea oalle sullii seamma go dáčča
suohkanstivraáirasiid lohku geaid ođđasitválljejedje áigodagas
1979-1991, namalassii sullii 36-39% (Hagen 1998) . Mearkkaš dalle ahte
dát gullá áirasiidda obbalaččat ja ahte seammás ledje maiddái oalle
stuora báikkálaš variašuvnnat (ibid.) 27.

Báikkálaš variašuvnnat válgabiirriid gaskkas lea maid leamaš
sámediggeáirasiid molsunleahtu dáfus:


Ollislaččat leat leamaš válljejuvvon sisa áirasat 12 sajiide juohke
biirres dan njealji válggas. Govadagas 4.3 oaidnit dattetge ahte
válgabiire 1:s, Várjjagis, leat dušše njealji iešguđet olbmos
leamaš sámediggeáirras doaibma. Maiddái Kárášjoga biirres lea lohku
oalle vuollin go leat vihtta iešguđet persovnna
sisaválljejuvvon. Nuppe geažis gávdnat biirre 6, Álttá/Fálesnuori,
gos olles 10 iešguđet persovnna leat leamaš sisaválljejuvvon. Dasa
lassin leat Deanu ja Lullisámeguovllu biirriin maiddái leamaš oalle
ollu persovnnat válljejuvvon sisa, namalassii ovcci.

Man muddui sámediggeáirasiid molsunleahtu galgá čilget buorre dahje
heajos diŋgan, dasa eat buvtte cealkámušaid dán vuorus. Obbalaččat
lea dattetge dábálaš digaštallat ođđasitválljema viidodaga
politihkalaš ovddasteami dássedisvuođa ja viidodaga dárbbuid
ektui. Aŋkke lea dárbbašlaš ahte ipmirda variašuvnnaid birra mat
leat biirriin go maŋŋil digaštallá ođđasitválljema ja
oaččuheami dilálašvuođaid.

Muhto ii leat dušše sámediggeáirasiid politihkalaš gullevašvuohta
-- dm. sin oaivil-ovddasteapmi -- ja áirasiid ođđasitválljema
viidodat mii lea miellagiddevaš go ovdan-buktá sin duogáža. Maiddái
sosiála ovddasteapmi lea miellagiddevaš -- ja dalle erenoamážit dán
raportta vuođđoperspektiivva ektui, namalassii sohkabeali. Danin
leat boahtte guokte oassekapihttala dan birra.


4.6 Sámediggeáirasiid duogáš obbalaččat Okta dain dábálaš
ipmárdusain riikkaidgaskasaš válgadutkamis lea dakkár ahte
politihkalaš doaimmat eai leat jámmat juogaduvvon áirasiid
sohkabeali, agi ja sosiála duogáža ektui (nugo oahpu, fitnu, dietnasa
je) . Dán raportta vuođđun lea ge maiddái Sámedikki bonju sohkabeali
čoahkádus. Danin go sohkabealli dasto lea molsašuddi man birra
raporta vuosttažettiin ja ovddemusat lea, de meannudit
sámediggeáirasiid duogáža sohkabeali perspektiivvas oktasaččat
boahtte oassekapihttalis.

Mii leat dattetge gávnnahan ulbmillažžan álggahit dadjat veaháš sámediggeáirasiid birra ollislaš joavkun, mii fátmmasta eará beliid go sohkabeali.

Makkár dieđut leat dasto olámuttos? Juo, juohke dain golmma
gáhppálagas girjjis Sámediggi namat ja logut mat dássážii leat
almmuhuvvon, dain lea sierra kapihttal mas leat cealkámušat obbalaš
tendenssaide sámediggeáirasiid duogáža válljejuvvon beliid dáfus
(Hætta, 1992, 1994 1998) . Earret áirasiid sohkabeali váldojit
čuovvovaš momeanttat ovdan: a) ahki, b) oahppu ja fidnu,
c) giellageavaheapmi sámedigge-čoagganemiin, ja d) oskkolaš
gullevašvuohta, dm. jus sis vejolaččat lea miellahtto-vuohta
oskoservodagain. Juohke áirasa eallingeardemuitalusain ovdanboahtá
dasa lassin orrunsuohkan. Dienas ii leat namuhuvvon gostege. 2001
válgii eai leat 2002 čavčča almmuhuvvon dakkár mállet dieđut ja
cealkámušat, muhto www.same-diggi.no gávdno listtu mii lea
sirrejuvvon áirasiid riegádanjagi mielde. Viidáset leat fuobmán ahte
molsašuddi ahki meannuduvvo vásedin Válgalávdegotti raportta sierra
kapihttalis, namalassii Nuoraidovddasteapmi Sámedikkis (Sámediggi
2001c) . Čujuhusain ahte dušše golbma sámediggeáirasa ledje vuollel
30 jagi 1997 válgga maŋŋel, cuiggoduvvo ahte lea dehálaš geavahit
iešguđetlágan gaskaomiid váikkuhit ahte eanet nuorat beroštit
politihkas obbalaččat ja ahte nuorat erenoamážit besset sisa
Sámediggái.28 Muđui ovdanboahtá ahte sámediggeáirasiid gaskamearálaš
ahki lea bisson oalle dássedit gaskal 42-46 jagi. Buohtastahttima
dihte namuhit ahte fylkkadigge- ja stuoradiggeáirasiid gaskamearálaš
ahki maŋŋel 1999 ja 1997 válggaid lei 47 jagi (ibid.) . Muđui buktit
cealkámušaid dasa ahte sámediggeáirasiid ahkejuohku ii variere
čielgasit politihkalaš joavkkuid dahje válgabiirriid gaskkas.

Sámediggeáirasiid oahpu dáfus, sáhttá Odd Mathis Hætta čoahkkáigeasus
maŋemus gáhppálagas Sámediggi namat ja tállat lohkat muhtin oalle
dássedis tendeanssaid golmma vuosttaš válggas (Hætta 1998) : Birrasiid
20:s -- dm. sullii bealis-- dain 39 áirasiin lea leamaš unnimusat
jagi alit oahppu. 10-12 áirasiin lea leamaš eanet go
álbmot-/vuođđoskuvllaoahppu, ja reasttas ii leat leamaš eará go
geatnegahtton skuvla.

Maiddái fitnu dáfus leat seamma gáldo mielas oalle dássedis
tendeanssat joavkkuide maidda čohkkejuvvo fuomášupmi: Sullii
njealjádasoassi (sullii 10) áirasiin gullet vuođđoealáhusaide ja
oahpahus-/dutkandoibmii.29Leat unnán iešheanalis ealáhus doalli
sámediggeáirasat (earret vuođđoealáhusdolliid) , ja meastta bealli
bargá almmolaš hálddatlaš doaimmas dahje dearvvašvuođa- ja
sosiálsuorggis.

Muđui čujuha Hætta (ibid.) dasa ahte ledje gaskal 13 ja 16 áirasa
(33 ja 41%) geain golmma vuosttaš áigodagas lei sámegiella
váldogiellan dievasčoahkkimiin. Dasa lassin ledje soames áirasat geat
geavahedje sihke sámegiela ja dárogiela.

Muđui mearkkašit ahte Sámediggi namat ja tállat
"eallingeardemuitalusa oasis" leat váldon mielde eaŋkiláirasiid
politihkalaš vásáhusaid dieđut doaimmaid birra mat sis leat leamaš
iešguđet orgánain. Dattetge ii leat ráhkaduvvon makkárge oktasaš
bajil-govva dakkár dieđuid obbalaš tendeanssain -- ovdamearkka dihte
man gallásis lea suohkanstivrra/fylkkadikki ja/dahje stivrabarggu
vásáhus. iešguđet organisašuvnnain. Vaikko dakkár mállet dieđut
livčče miellagiddevaččat, de eat leat mii ge sáhttán vuoruhit
ráhkadit dakkár oktiibidjama.

Dan maid mii baicca leat dahkan lea ráhkadit oktasaš bajilgova
áirasiid orrun-suohkaniin, dalle erenoamážit geahčadit dan 11 biirre
mat sisttisdollet eanet suohkaniid.

Tabealla 4.8 Sámediggeválggat 1989-2001. Áirasiid orrunsuohkanat Ráidu
1: Biirre nummar ja namma Ráidu 2: Galle suohkana leat biirres Ráidu
3-6: Áirasiid orrunsuohkanat geat leat sisaválljejuvvon biirres
(Ruođus: galle sisaválljejuvvon áirasa orrot gullevaš suohkanis) 
1. Várjjat 5 Unjárga (12) 



2. Deatnu
3
Deatnu (12) 



3. Kárášjohka
1
Kárášjohka (12) 



4. Guovdageaidnu
1
Guovdageaidnu (12) 



5. Porsáŋgu
4
Porsáŋgu (6) 
Muosát (4) 
Davvesiida (2) 

6.Áltá/Fálesnuorri
6
Áltá (5) 
Hámmarfeasta (5) 
Fálesnuorri (1) 
Láhppi (1) 
7. Davvi-Romsa
6
Gáivuotna (10) 
Omasvuotna (2) 


8. Gaska-Romsa
9
Tromsa (8) 
Leaŋgáviika (4) 


9. Lulli-Romsa
10
Loabát (6) 
Skánit (4) 
Ráisavuotna (4) 

10. Davvi Nordlánda
15
Narviika (8) 
Dielddanuorri(2) 
Evenášši (1) 
Vestvågøy (1) 
11. Gaska Nordlánda
12
Divttasvuotna (8) 
Fuoskku (3) 
Skerrestátte (1) 

12. Lullisámeguovlu
15
Røros (4) 
Snoasa (2) 
Iešguđet suohkanat (6) 

13. Lulli-Norga
xx
Oslo (11) 
Bergen (1) 


Gáldot: Hætta 1992, 1994, 1998 Iešguđet njálmmálaš gáldut
áirasiidda geat válljejuvve 2001:s
 
Dát bajilgovva čájeha ahte vaikko Sámedikki válgaguovlu lea olles
riika, de áirasat dán rádjái leat boahtán vissis ráddjejuvvon
suohkaniin. Mii mearkkašit erenoamážit ahte viđa dain 11
válgabiirriin mat sisttisdollet eanet suohkaniid, doppe leat dušše
sisaválljen áirasiid ovtta dahje guovtti suohkaniin. Dás vuhtto ahte
áirasiid geográfalaš duogáš guhkkin eret lea nu bieđggus go mii
válgabiirriid hábmema mielde livččii vejolaš.

Dáinna loahpahit obbalaš guorahallama áirasiid duogážis. Dan sadjái
bidjat fuomášumi Sámedikki čoahkádussii sohkabeali perspektiivvas.

4.7 Áirasiid duogáš sohkabeali perspektiivvas Sivvan manin hálidit
guorahallat sámediggeválgga sohkabeali perspektiivvas, lea danin go
leat dađistaga unnon nisson sámediggeáirasat. Dát ovdáneapmi lea
čilge-juvvon Tabeallas 1.1. Konkrehtabut lea nu ahte njealji
sámediggeválggas mat dássážii leat čađahuvvon, de leat válljen sisa
áirasiid ollislaččat 156 sajiide. Go leat guorahallan ovdalaš ja
dálá sámediggeáirasiid bajilgovaid, de mii leat gávnnahan ahte
nissoniin leat leamaš 42 saji dain 156 sajiin. Dat vástida ollislaš
nissonoasi mii lea 27% áiggi mielde -- dahje daddjot eará ládje:
Oktiibuot lea njealjádasoassi sáme-diggeáirasiin dássážii leamaš
nissonat.

Dán vuolitkapihttalis áigut dadjat veaháš sihke
nissonsámediggeáirasiid mihtilmas-vuođaid birra, ja makkár erohusat
leat nisson ja dievdoáirasiid gaskkas. Danin go nissonáirasiid lohku
ii leat stuorát go lea, de áigut mii dattetge ovddemusat ovdan-buktit
dievaslaš bajilgova nissoniin mat duođai leat leamaš válljejuvvon
diggái:


Tabealla 4.9 Áigodatbajilgovva nissoniin geat leat válljejuvvon Sámediggái 1989-200130

B.
nr
Válga-jahki
Namma
Listu
Sohka-
bealli
Orrunsuohkan
R.jahki
Fidnu
1
1989
Magnhild Mathisen
Bb
N
Unjárga
1953
Adjunkta
1
1989
Inger K Juuso
SÁ
N
Unjárga
1955
Adjunkta
6
1989
Ruth Rye Josefsen
SL
N
Áltá
1923
Penšunista
6
1989
Mimmi Bæivi
Bb
N
Hámmárfeasta
1950
(Ii almmuhan) 
7
1989
Mary M Trollvik
NSR
N
Gáivuotna
1935
Dálueamit
8
1989
Ester Fjellheim
SÁL
N
Tromsa
1939
Doavttir
9
1989
Inger-Ann Fossli
NSR
N
Loabát
1959
Dearv- ja sos.hoavda
9
1989
Haldis Thommasen
SÁL
N
Loabát
1948
Buohccedivššár
10
1989
Inger-Anne Johansen
Bb
N
Vestvågøy
1936
Bátnedoavttirčálli
11
1989
Ing-Lill Pavall
NSSS
N
Fuoskku
1956
Konsuleanta
12
1989
Ella Holm Bull
FSS
N
Snoasa
1929
Rektor
13
1989
Máret A Guhttor
SÁ
N
Oslo
1948
Ekon.hoavda
13
1989
Ingrid S Wernberg
NSR
N
Oslo
1947
Osd. Jođiheaddji


Submi 
1989-1993:13







1
1993
Magnhild Mathisen
Bb
N
Unjárga
1953
Adjunkta
1
1993
Berit Ranveig Nilsen
NSR
N
Unjárga
1959
Adjunkta
2
1993
Marianne B Henriksen
NSR
N
Deatnu
1955
Boazod./Iešh
3
1993
Ragnhild L Nystad
NSR
N
Kárášjohka
1946
Dikšo/fuol.jođ.
4
1993
Inger Anne S Gaup
NSR
N
Guovdageaidnu
1942
Boazod./
Dálueamit
7
1993
Mary M Trollvik
NSR
N
Gáivuotna
1935
Dálueamit
8
1993
Margreta P Kristiansen
Bb
N
Tromsa
1946
Veahkkedivššár
9
1993
Inger-Ann Fossli
NSR
N
Loabát
1959
D.ja sos.hoavda
11
1993
Ing-Lill Pavall
NSSS
N
Fuoskku
1956
Konsulenta
12
1993
Åsta Vangberg
NSR
N
Troandin
1937
Konsulenta
13
1993
Máret A Guhttor
SÁ
N
Oslo
1948
Ek.hoavda
13
1993
Berit Johnskareng
NSR
N
Oslo
1947
Oahpaheaddji/
Čálli


Submi
1993-1997: 12





1
1997
Magnhild Mathisen
Bb
N
Unjárga
1953
Adjunkta
1
1997
Berit Ranveig Nilsen
NSR
N
Unjárga
1959
Adjunkta
2
1997
Marie T N Aslaksen
Bb
N
Deatnu
1979
Sadj.
oahpaheaddji
3
1997
Ragnhild L Nystad
NSR
N
Kárášjohka
1946
Dikšo/fuol.jođ.
6
1997
Eva Josefsen
NSR
N
Áltá
1961
Studenta
8
1997
Margreta P Kristiansen
Bb
N
Tromsa
1946
Veahkkedivššár
8
1997
Randi K A Skum
NSR
N
Leaŋgáviika
1967
Boazod./Stud
9
1997
Asbjørg H E Skåden
NSR
N
Skánit
1946
Adjunkta
11
1997
Ing-Lill Pavall
NSR
N
Fuoskku
1956
Konsulenta
13
1997
Laila Wilks
NSR
N
Oslo
1962
Duojár/Stud.


Submi
1997-2001: 10





1
2001
Magnhild Mathisen
Bb
N
Unjárga
1953
Adjunkta
1
2001
Berit Ranveig Nilsen
NSR
N
Unjárga
1959
Adjunkta
3
2001
Ragnhild L Nystad
NSR
N
Kárášjohka
1946
Dikšo/fuol.jođ.
8
2001
Margreta P Kristiansen
Bb
N
Tromsa
1946
Veahkkedivššár
8
2001
Randi K A Skum
NSR
N
Leaŋgáviika
1967
Boazod./Stud
9
2001
Ann-Mari Thommasen
NSR
N
Skánit
1964
Oahpaheaddji
9
2001
Berit Oskal Eira
Bb
N
Loabát
1951
Boazodoalli


Submi 2001-2005: 7





Gáldot: Hætta 1992, 1994,1998. Dasa lassin www.samediggi.no ja lassin
vel njálmmálaš dieđut.

Tabeallas oaidnit vuosttažettiin ahte lea stuora erohus das man galle
nissona leat leamaš sisaválljejuvvon iešguđet válgabiirriin: Muhtin
biirriin leat máŋga áigodaga leamaš guokte nissona válljejuvvon
sisa, ja ollu biirre leat leamaš máŋga válga-áigodaga nissonáirasiid
haga! Biirriid variašuvnnaid meannudit dárkileappot ja
systemáhtalaččabut boahtte oassekapihttalis.

Viidáset čájeha tabealla ahte politihkalaš čoahkádusa dáfus, de
leat buot nisson-áirasat Sámedikkis ovddastan dahje leamaš
gullevaččat juoppá dan guovtti stuorámus jovkui NSR ja
Bargiidbellodat(Bb=Ap) . Dat maid mielddisbuktá ahte ii ovttage dain
smávva listtuin/joavkkuin (dm. main leat sisaválljejuvvon golbma dahje
unnit, vrd. tab.3.4) , leat leamaš nissonáirasat.

Goalmmát maid mii oaidnit lea ahte fitnu dáfus leat unnán nissonat
Sámedikkis geat gullet vuođđoealáhusaide -- vaikko dát lea jámmat
leamaš dilálašvuohtan njealjádas-oassái buot áirasiin
(vrd. kap.3.4.3) Baicca lea stuorát oassi nissoniin geat barget
oahpahusvuogádagas dahje dearvvašvuođa- ja sosiálsuorggis. Dan fas
sáhttá geahččat oahpu oktavuođa dáfus, go Hætta almmuhii goit vuos
maŋemus gáhppá-lagas Sámediggi logut ja namat ahte ledje ollu eanet
nisson- go dievdoáirasiin lei alit oahppu.

Njealját maid sáhttá oaidnit Riegádanjagi ráiddus lea nissonáirasiid
agi. Ráidu čájeha ea.ea. ahte earret ovttain spiehkastagain (biirre
2' áirras 1997-2001) , de ii leat oktage nissonáirras Sámedikkis
leamaš vuollel 30 jagi. Muđui cealká Hætta (1998) ahte nissonat ja
dievddut juohkásit oalle jámmat ahkeskálás.

Muđui sáhttit tabeallas gávdnat ahte dain 42"nissonsajiin" leat
čohkkán 27 iešguđet-lágan olbmo. Dat lea danin go máŋga nissona
leat ođđasitválljejuvvon unnimusat okte. Kap.3.4.2:s čujuhuvvui
ahte obbalaččat leat 36% sámediggeáirasiin čohkkán eanet go ovtta
áigodaga. Dat cuiggoduvvui ahte dát lea oalle muddui seamma go Norgga
suohkanstivraáirasiid ođđasitválljen-dávjodat maŋemus guoktelot
jagis. Muhto seammaládje go ođđasitválljejuvvomiid oassi variere
áiggásaččat, de dat orru leat veaháš alladit dievdduide go
nissoniidda: Dalle go ođđasitválljen-dávjodat dan áigeguovdilis
áigodagas lei 36-39%, de lei dievdduin ja nissoniin 39-41% ja 21-30%
(Hagen 1998) . Mis ii leat leamaš vejolašvuohta guorahallat
ođđasitválljema tállaid juohke sámediggeválgii sohkabeali
perspektiivvas, muhto dan maid leat bidjan bajás čuovvovaš tabeallas
dadjá aŋkke juoidá gullevaš nissoniid ja dievdduid tendeanssaid
birra čohkkát máŋga válgaáigodaga:

Tabealla 4.10 Galle nisson- ja dievdoáirasat 1989-2001 -- juhkkojuvvon
dan mielde galgá áigodaga leat válljejuvvon Galle áigodaga
sisa-válljejuvvon Ollislaččat Man galle áirasa Nissonat Dievddut
Ollislaččat man galle saji Sajit main leat nissonat Sajit main leat
dievddut 4 áigodaga 7 1 6 28 4 24 3 áigodaga 11 4 7 33 12 21 2
áigodaga 17 4 13 34 8 26 1 áigodat 61 18 43 61 18 43 Ollislaččat 96
27 69 156 42 114

Dát tabealla čájeha ahte ovcci dain 27 iešguđet nissoniin geat dán
rádjái leat leamaš válljejuvvon sisa Sámediggái, leat čohkkán
guhkkit go ovtta áigodaga (Vrd. ahte okta lea čohkkán njeallje
áigodaga, njealjis leat čohkkán golbma ja vel njealjis leat čohkkán
guokte áigodaga) . Dát dahká 33%. Seammaládje leat 26 dievddu 69
sisa-válljejuvvon dievdduin -- dm. 38% čohkkán eanet go ovtta
áigodaga. Vaikko leat unnán tállaávdnasat, de sáhttet dát tállat
geažideame ahte ii leat nu stuora erohus nissoniid ja dievdduid
tendeanssain beassat ođđasitválljejuvvot go álggos leat beassan
Sámediggái.

Muhto dásseárvoperspektiivvas lea danin hástalussan ahte leat beare
unnán nissonat geat obanassiige válljejuvvojit sisa dan
báikái. Boahtte oassekapihttal galgá danin leat gaskavuođa birra
gaskal nammaduvvon nissoniid oasit ja sisaválljejuvvon nissoniid
oasit- sihke ollislaččat ja iešguđet válgabiiriin. Okta gažaldat
masa geahččalit oažžut vástádusa lea ahte gávdnojit go
ovttalaganvuođat gaskal biirriid main leat buorre ja heajos
historihkka sámediggeáirasiid nissoniidoasi dáfus.


5. SOHKABEALI JUOHKU VÁLGGAIN JA NAMMADEMIIN

Álgokapihttalis čujuhuvvui ahte sámediggeáirasiid vuollegis ja
njieddji nissonoassi lea dagahan sihke imaštallama ja balu. Áibbas
konkrehtat ovdanbuktojuvvui nissonáirasiid dássi ja ovdáneapmi
čuovvavaš tabeallain:

Tabealla 1.1. Sámediggeválggat 1989-2001. Sisaválljejuvvon nissoniid
lohku ja oassi

1989
1993
1997
2001
Sisaválljejuvvon nissoniid lohku
13
12
10
7
Sisaválljejuvvon nissoniid oassi (Pst.) 
33%
31%
26%
18%
Gáldu: Hætta 1992, 1994, 1998 ja www.samediggi.no

Sisaválljejuvvon nissoniid lohku Sámediggái lea meastta beliin unnon
gullevaš áigodagas. Nissonáirasiid oassi lea unnon goalmmádasoasis
unnit go viđadasoassái. Buohtastahttima dihte lea dán válgaáigodaga
nissonoassi ollislaččat 34% Norgga suohkanstivrrain, 41%
fylkkadikkiin oktiibuot ja 37% Stuoradikkis (vrd. maiddái Govadaga
1.1.) .

Dán kapihttalis áigut lagabut geahčadit muhtin lohkoávdnasiid
Sámedikki bonju sohkabealejuogu oktavuođas -- dahje čielgaseappot:
sihke dan ahte orgánas leat unnán nissonáirasat ja ahte sin lohku
njiedjá. Fuomášupmi biddjo sihke namma-duvvon nissoniid oassái ja
sisaválljejuvvon nissoniidda, ja variašuvnnaide áiggi mielde ja
iešguđet válgabiirriid gaskkas.

5.1Gaskavuohta gaskal man ollu nissonolbmuid leat sisaválljen ja
nammadan Šaddat álbmotválljejuvvon áirrasin Sámediggái eaktuda
vuosttažettiin ahte lea nammaduvvon muhtin dain dohkkehuvvon
válgalisttuide. Go nissonoassi mii vállje-juvvo Sámediggái njiedjá, de
lea lunddolaš navdit ahte dan ferte geahččat oktavuođas go unnit
nissonat nammaduvvojit listtuide ovdal válggaid. Guorahallat lea go
dát riekta, de leat mii válgalávdegotti raportta (Sámediggi 2001c) 
mildosa tállaid vuođul oktiibiddjon vuolábealde tabeallas:

Tabealla 5.1 Sámediggeválggat 1989-2001. Nammadandieđut

1989
1993
1997
2001
Ollislaččat man ollu listtut
48
60
63
62
Ollislaččat man ollugat nammaduvvon
526
752
834
861
Nammaduvvon nissoniid lohku
221
331
367
375
Listtut main nissonolmmoš. 1. sajis
13
14
19
16
Listtut main nissonolmmoš 2. sajis
25
29
29
36





Oassi listtuin main nisson.1.sajis (Pst.) 
27
23
30
26
Oassi listtuin main nisson. 2. sajis (Pst.) 
52
48
46
58
Nissoniidoassi dain geat ollislaččat leat nammaduvvon (Pst.) 
42
44
44
44
Gáldu: Válganjuolggaduslávdegotti raporta. Mielddus

Tabealla čájeha ahte nissoniidoassi válgalisttuin ii leat rievdan
namuhanveara áigo-dagas 1989-2001. Dát lea erenoamážit ollislaš
nammaduvvon nissoniid oasi dáfus, muhto maiddái man ollu listtuin leat
nissonat 1. ja 2. sajis. Mii oaidnit dan vel čielgaseappot go
sisaválljejuvvomiid oasi ja nammaduvvomiid oasi ovdanbidjat
gráfalaččat boahtte govadagas, Govadat 4.1. Govadaga vuosttaš
stoalpu govvida čielgasit ahte sisaválljejuvvon nissoniid oassi
jámmat lea njiedjan. Seammás ii gávnna dán njiedjama ovtta ge dain
golmma eará nammaduvvon oasi stoalppuin. Rievtti mielde gal variere
veaháš nissoniidoassi das ahte leat nammaduvvon guovtti vuosttaš
sadjái, muhto ii nu ahte dat galggašii dahkat stuora
váikkuhusaid. Čilge-hussan ahte nissoniidoassi Sámedikkis lea
njiedjan válggas válgii, ii sáhte dasto leat ahte nammaduvvon
nissoniid ollislaš oasit -- eai obbalaččat eai ge bajemušsajiin --
leat njiedjan.


Gáldu: Válganjuolggaduslávdegotti raporta. Mielddus

Muhto jus eai leat rievdadusat nammadeami bealis, mii sáhttá dalle
dagahan ahte nissonáirasat leat jámmat njiedjan. Okta dilálašvuohta
maid gráfalaš ovdanbuktit ávžžuha lagabut geahččat lea ahte
juohke válggas lea dušše sullii njealjádasoasis listtuin leamaš
nisson njunuškandidáhtta (23-30%) . Dan vaikko juohke háve leat
leamaš eanet go 40% nissonat válgalisttuin obbalaččat.

Dan oktavuođas leat mii muđui -- buohtastahttima vuođđun -- váldán
ovdan nammadanlisttuid bellodagain mat ožžo áirasiid Stuoradiggái
maŋŋel 2001 válgga ja geahččan man ollu nissonat ja man stuora
oassi nissoniin ledje njunnožiid searvvis
listtuin. (http://www.nsd.uib.no/data/polsys/partiveven/Valg2001/Index.html) . Mii
gávnnaimet dalle ahte dat gávcci gullevaš bellodaga ceggejedje listtu
buot 19 fylkkain, dm. ollislaččat 152 listtu. Viidáset gávnnaimet
ahte dain ledje oktiibuot 42 listtu main lei -- dahje 28% - nisson
njunnožis, muhto seammás lei stuora variašuvdna bellodagaid
gaskkas.31 Listtuin orui muđui nu ahte eanas bellodagat rahče ahte
juohke nubbi galggai leat nisson ja dievdu listtuin. Eará ipmárdus
stuoradiggeválggaid nammadanlisttuid dáfus lea ahte unnit
bellodagain/joavkkuin mat eai cegge listtuid buot fylkkain lea čielga
tendeansan ahte sis lea dievdu njunuškandidáhttan. Okta konklušuvdna
lea dasto ahte nissoniid oassi geat leat nammaduvvon 1.sadjái
sámediggeválggain, ii leat mearkkašahtti unnit go
stuora-diggeválggain!

Rievtti mielde gal ii sáhte dat oalle vuollegis nissonoassi mii lea
nammaduvvon 1. sadjái sámediggeválggain, okto čilget ahte
sisaválljejuvvon nissoniid oassi dán dikkis jámmat lea
njiedjan. Vaikko dán dilálašvuođa iešalddis lea veara guorahallat
lagabut, de lea erenoamáš miellagiddevaš go geahččá oktavuođas
ahte 2001 válggas ledje dušše golbma listtu mat ožžo sisa eanet go
ovtta áirasa seamma válgabiirres (vrd. kap.4.4.) . Seammás lea dát dat
eaŋkilválga mii lea dagahan ahte sisaválljejuvvon nissoniid lohku
Sámediggái njiejai eanemusat, namalassii golmmain.

Jus 2001-válgga boađus ahte sámediggeáirasat eanasmuddui leat
válljejuvvon sisa vuosttaš sajis lea álgun tendeansii, de šaddá vel
deháleabbon go ovdal nammaduvvot 1. sadjái vai sihkkarastá fásta saji
diggái.32 Min oktavuođas dat dagaha danin čuovvovaš gažaldaga: Mii
dárbbašuvvo vai eanet nissonat nammaduvvojit 1. sadjái? Okta
geahččanbealli vástidit dakkár gažaldaga lea guorahallat biirriid
variašuvnnaid nissonáirasiid dáfus. Dán ohcan dihte vejolaš
oktasašbeliid biirriin dahje biirriid gaskkas main lea buorre dahje
heajos historihkka dan dáfus. Čuovvovaččat galgá leat sáhka dakkár
biirriid variašuvnnaid muhtin beliid birra.


5.2 Biiriid mielde variašuvnnat válgga ja nammadeami dáfus

Maŋŋel vuosttaš sámediggeválgga 1989:s ledje sisaválljejuvvon
seamma ollu nisson-olbmot go man ollu válgabiirret leat, namalassii
13. Eaŋkilis vuođuštus sáhttá leat ahte dalle válljejuvvui sisa
okta nisu juohke biirres, ja go unnit nissonat válljejuvvojit sisa, de
šaddet unnit biirret main leat nissonáirasat. Vuolábealde tabeallas
ovdan-boahtá ahte dát vuođuštus gal lea beare álki: Vel
nissonáirasiid "buoremusjagis" 1989:s go 13 nissona besse sisa, eai ge
beassan sisa nissonat buot válgabiirriin. Ja vaikko biirret main leat
nissonáirasat leat unnon danin go nissonáirasiid lohku lea njiedjan,
de leat "heajusmusjagis" 2001:s eanet biirriin eanet go okta nisson
sisa-válljejuvvon. Vrd. Tabealla 5.2 mii čájeha ahte leat
sisaválljejuvvon eanet nissonat go leat biirret main leat
nissonáirasat:

Tabealla 5.2 Galle nissonolbmo leat válljejuvvon ja Galle biirre leat main leat nissonáirasat

1989
1993
1997
2001
Sisaválljejuvvon nissoniid lohku
13
12
10
7
Biirret main leat nissonáirasat
9
10
8
4

Dán rádjái leat váldán ovdan Sámedikki nissonáirasiid obbalaš
gova. Čuovvovaččat lea midjiide miellagiddevaš mot juohku
válgabiirriid gaskka lea leamaš: Makkár biirriin leat leamaš dahje
eai leat leamaš nissonáirasat -- ja man ollu sis vejolaččat dat lea
leamaš? Dan mii sáhttit gávdnat go geahččat sohkabealejuogu 12
áirasa gaskkas mat oktiibuot leat leamaš sisaválljejuvvon juohke
biirres dan áigodagas.

Govadat 5.2 govvida dan go čájeha sihke man ollu nissonáirasat
ollislaččat leat leamaš válljejuvvon sisa juohke biirres ja man
ollu iešguđet nissonat leat čohkkán dain gullevaš sajiin. Eanemus
čalbmáičuohcci dán govadagas lea dat stuora
variašuvdnaviidodat. Dasto ahte guokte biirre čielgasit leat
mihtilmasat: Várjjat biirres leat gávcci dain 12 áirasiin leamaš
nissonat. Nuppegeažis fas lea biire 5, Porsáŋgu, mas ii leat leamaš
sisaválljeuvvon oktage nisson sámediggeáirras!

Seamma govadagas ovdanboahtá lassin veahaš eará geahččanbealli
juogadeami-fáddái. Ii leat namalassii dušše stuora variašuvdna dan
dáfus man galle nissonáirasa leat juohke biirres, variere maiddái man
galle iešguđet nissona leat čohkkán dain sajiin. Ovdamearkka dihte
leat golmma iešguđet nissoniin leamaš dat golbma saji
"gaskabiirres" Álttás/Fálesnuoris, ja Kárášjoga ja Gaska Nordlándda
biirriid golmma "nissonsajiin" lea leamaš seamma olmmoš. Muđui
oaidnit ahte biirriin main leat leamaš eanemus iešguđetlágan
nissonáirasat leat Lulli-Romsa ja Lulli-Norga viđain ja njeljiin.



Geahpedit bajilgova birriin mat leat buorit ja heajut nissonáirasiid
dáfus, de leat mii ráhkadan govadaga mii čájeha biirriid loguid
mielde. Govadat 5.3. Dát govadat čájeha čielgasit ahte golbma biirre
leat mihtilmasat goappešgežiid skálás: Buoremus biirret
nissonáirasiid dáfus leat leamaš biirret 1,8 ja 9, dm. Várjjat,
Gaska-Romsa ja Lulli-Romsa. Heajumus suohkanat leat leamaš 4, 10 ja
5, dm. Guovdageaidnu, Davvi Nordlánda ja Porsáŋgu.
 
Seamma erohallama oažžut maiddái muđui jus juohke biirre
sisaválljejuvvon nissoniid logu biđge juohke válgii. Dán danin go
biirret 1, 8 ja 9 leat áidna main leat leamaš nissonáirasat juohke
válggain, vrd. čuovvovaš govadaga:



Manin son dasto leat dát variašuvnnat biirriid gaskkas? Ohcat
vástádusaid dasa, de áigut mii dađistaga ovdanbuktit muhtin beliid
válgabiirriid ja iešguđet válgabiirriid dilálašvuođain.

Álggos áigut dattetge dárkkistit ahte šaddá go biirriid erohallan sin
"sohkabeale-bohtosiid" ektui seamma jus sisaválljejuvvon nissoniid
logu sadjái bidjá vuođđun man ollu nissonat leat leamaš nammaduvvon
njunnožii dáin válgalisttuin. Maiddái dán ulbmilii leat ráhkadan
gráfalaš čilgehusa. Govadagas 5.5 vuolde oaidnit sihke man galle
nissona leat sisaválljejuvvon ja man galle nissona leat nammaduvvon
njunnožii ( ollislaččat buot njealji válggas) . Govadat čájeha ahte
sisaválljejuvvon nissoniid lohku ovtta biirres ii dárbbašlaččat
govvit man ollu nissonat leat namma-duvvon vuosttaš sadjái
biirres. 33 Ovdamearkka dihte leat sihke Kárášjogas, Guovda-geainnus,
Porsáŋggus ja Gaska Nordlánddas leamaš njeallje-vihtta eanet
njunuš-nammaduvvon go sisaválljejuvvon nissonat. Seammaládje leat
biirriin Kárášjogas ja Álttá/Fálesnuoris leamaš golbma eanet
nammaduvvon go sisaválljejuvvon. Dát geažida vel oktii ahte nu unnán
nissonáirasat Sámedikkis-- erenoamážit biirriin gos nissonoasit leat
vuollin -- ii dušše sáhte leat dan sivas go dát biirret eai nammat
nissoniid doarvái bajás listtuin.34


Mii muđui mearkkašit ahte válgabiirriin Várjjagis ja
Guovdageainnus-- mat Gova-daga 4.3 mielde leat buorre ja heajos "
nissonáirrasbiirret" -- goappešagain leat leamaš seamma ollu
nissonat nammaduvvon njunušsadjái, namalassii guhtta. Dán ferte
dattetge geahččat dan oktavuođas ahte dán guokte biirres seamma
áigodagas leat leamaš hui guovtteládje dan dáfus man ollu listtut
ollislaččat leat, namalassii 14 ja 36 (vrd. Govadaga 3.3) . Dasto lea
dán guovtti biirres listtuid proseantaoassi main nisu lea leamaš
njunnožis 43% ja 17%.

Mii váldit maiddái fárrui ahte dan sadjái go erohallat biirriid buot
válggaid njunuš-nammaduvvon nissoniid ollislašsupmi vuođul, baicca
geavaha man ollu listtuin lea nisson njunuškandidáhtta juohke válggas
-- vrd. Govadaga 4.6 vuolábealde -- de šaddá boađus oalle seamma
dien guovtti oktavuođas. Govadat čájeha namalassii ahte biirret 1,
3, 8 ja 9, dm. Várjjat, Kárášjohka, Gaska-Romsa ja Lulli-Romsa, leat
buoremusat go sis juohke válggas lea leamaš unnimusat okta nisson
njunuš-kandidáhtta. Buoremus lea Kárášjohka, gos juohke áidna
válggas leat leamas guokte listtu mas nisu lea njunnožis (listtut
varierejit njealjis čieža rádjái, vrd Govadaga 3.3.) . Nuppegežiid
leat maiddái dán oktavuođas Deatnu, Davvi Nordlánda ja
Lulli-sámiguovlu biirret heajumusat go sis lea dušše oktii leamaš
listu mas nisu lea njunnožis:


Berre go dasto árvvoštallat biirriid "sohkabealebalánsasbohtosiid"
sisaválljejuvvon nissoniid logu dahje nammaduvvon nissoniid logu
vuođul? Gažaldat lea dehálaš danin go vástádus dasa addá
iešguđetlágan bohtosiid dan dáfus mat leat buorit ja heajos biirret,
vrd. dan mii ovdanboahtá govadagas 5.5. Tabeallahámis oaidná vel
čielgaseappot ahte ii leat áibbas seammaláganvuohta dan guovtti
lahkonanvugiin. Tabealla 5.3 vuolábealde čájeha namalassii ahte
dušše okta golmma buriin ja okta golmma heajos biirriin bohtet
fárrui beroškeahttá lahkonanvuogi. Dat guokte biirre leat merkejuvvon
kursiivan tabeallas, Gaska-Romsa ja Davvi Nordlánda:

Tabealla 5.3 Biirret main leat eanemus ja unnimus válljejuvvon ja
nammaduvvon nissonat Buoremus ja heajumus biirret earuhuvvon
sisaválljejuvvon nissoniid logu vuođul

Buoremus ja heajumus biirret earuhuvvon njunušnammaduvvon nissoniid
logu vuođul 1. Várjjat 8

3. Kárášjohka 8 8. Gaska-Romsa 6

8. Gaska-Romsa
8
9. Lulli-Romsa
6

11. Gaska Nordlánda
8





4. Guovdageaidnu
1

2. Deatnu
1
5. Porsáŋgu
1

10. Davvi Nordlánda
1
10. Davvi Nordlánda
0

12. Lullisámiguovlu
1

Dán rádjái addet iešguđet metodat maiguin árvvoštallá mat leat
buorit ja heajos biirret sámediggeválggaid nissonovddasteami dáfus
veaháš iešguđetlágan bohtosiid.

Go mii viidáset raporttas áigut erenoamážit čohkket fuomášumi
muhtin "buoremus ja vearrámus"nissonovddasteaddji biirriide, de leat
dattetge válljen vuođđudit earu-hallama dan mielde man ollu nissona
leat sisaválljejuvvon iešguđet biirriin. Váldo-sivvan dasa lea ahte
prošeakta galgá čohkket fuomášumi vuosttažettiin ja ovdde-musat
vuollegis ja njieddji nissonlohkui mii duođai lea válljejuvvon sisa
Sámediggái. Válgabiirriid maid váljiimet viidáset guorahallat šadde
danin:

Tabealla 5.4. Biirret mat leat válljejuvvon lagabut guorahallamiidda
Buoremus biirret nissonáirasiid dáfus Heajumus biirret nissonáirasiid
dáfus 1. Várjjat 8 sisaválljejuvvon 4. Guovdageaidnu 1 sisaválljejuvvon
8. Gaska-Romsa 6 " 5. Porsáŋgu 1" 9. Lulli-Romsa 6" 10. Davvi
Nordlánda 0 "

Muđui áigut cuiggodit ahte vaikko mii dán erohallamis leat válljen
váldit mielde dušše golbma buoremus ja heajumus biirriid, de sáhttá
leat buorre atnit muittus ahte leat eanet biirret maid dađibahábut
sáhttá govvidit leat heajos nissonválgabiiren. Dát lea erenoamážit
dan golbma biirre dáfus mas juohkehaččas dušše leat leamaš guokte
nisson sámediggeáirasa, namalassii Deatnu, Davvi-Romsa ja
Lullisámiguovlu (vrd. Govadaga 4.2) .

Go dan leat dadjan, de lea seammás dehálaš ahte ii vajálduhtte duohta
dilálašvuohta ahte gávdnojit njunušnammaduvvon nissonat geat eai
válljejuvvo sisa. Sáhttet diehttelasat leat ollu ja iešguđetlágan
sivat dasa go sin eai vállje. Muhtin vejolaš-vuohta lea ahte muhtin
dilálašvuođain besset nissonat njunnožii válgalisttuin belo-hahkii
danin go dievddut eai raža beassat vuosttašsadjái listtuin mat
dábálaččat ožžot unnán jienaid.

(Mii áigut beroškeahttá juo dákko teavsttas čuoččuhit ahte go
nissonat leat oalle dássedit njunušsajiin, de sáhttá ipmirdit dan nu
ahte sámediggeválggaid govva sohkabeali perspektiivvas lea veaháš
buoret go maid dušše sisaválljejuvvon nissoniid oassi orru
čájeheame) .

Muhto máhccot dál ruovttoluotta váldoáigumuššii ahte kártet biirriid
variašuvnnaid. Vaikko bajábealde ovdanbuktin sáhttá leat
miellagiddevaš iešalddis, de lea guovddáš ášši kártemiin
guorahallat lea go vejolaš gávdnat muhtin oktasašvuođaid buriid ja
heajos válgabiirriin dan dáfus man ollu nissonat leat válljejuvvon
sisa Sámediggái. Boahtte oassekapihttalis áigut dasto geahččat
veaháš muhtin duohta dilálašvuođaid dáin biirriin ja dáid biirriid
dáfus.


5.3. Ovttalaganvuođat ja erohusat?	

Kapihttal 2.3:s čujuheimmet dutkamii mii lea čájehan ahte báikkálaš
dilálašvuođat sáhttet mávssolaččat dáčča suohkanstivrraid
nissonoasi variašuvnnaide. Rauum (1995) lea juohkán dáid joavkkuid
struktuvrralaš, kultuvrralaš ja politihkalaš faktoraide. Rauum
čájeha dasto mot vissis beliid dáin faktorain gávdná iešvuohtan dain
suohkaniin main leat eanemus ja unnimus nissonáirasat iežaset
suohkan-stivrrain. Mii leat dasto geavahan sullásaš lahkoneami go mii
dán prošeavttas leat ohcan oktasašvuođaid ja erohusaid
válgabiirriid gaskkas main lea buoremus ja heajumus historihkka dan
dáfus man ollu nissonat leat sisaválljejuvvon Sámediggái.

Barggadettiin dáinna gávnnaimet dattetge ilbmudusa mii kapihttal 3.2:s
lea namuhuvvon okta dain erenoamáš hástalusain sámediggegullevaš
válgadutkamiin. Praktihkalaččat čájehuvvo namalassii ahte lea
váttis ráhkadit ipmirdahtti geográfalaš vuođđuduvvon buohtastahtti
guorahallamiid go geográfalaš ovttadagat leat Sáme-dikki
válgabiirret. Sivvan dasa lea sihke ahte dáid ovttadagaid rájiid eai
čuovo servodaga eará politihkalaš ovttadagaid rájiid -- ja ahte
ovttadagaid sturrodat lea hui earálágan, beroškeahttá makkár mihtuid
geavaha. Mot galgá sáhttit buohtastahttit " báikkálaš"
dilálašvuođaid biirriin mat sturrodaga dáfus leat iešguđetláganat
nugo oktosuohkanbiirret Kárášjohka ja Guovdageaidnu ja
máŋgafylkkabiirriid Lullisámi-guovllu ja Lulli -- Norgga? Juo, sáhttá
leat doarvái váttis buohtastahttit dan guhtta Finnmárkkubiirre danin
go biirret leat iešguđet stuoru.

Vaikko vel leat ge dát ráddjehusat, de leat mii aŋkke válljen
buohtastahttit muhtin "báikkálaš" dilálašvuođaid maid leat válljen
dan guđa gullevaš biirriin. Dalle lea sáhka muhtin struktuvrralaš
ja muhtin politihkalaš faktorain. Mii áigut danin čuovvovaččat
geahččat makkár sajádaga buorit ja heajos nissonáirrasbiirret
ožžot dáid faktoraid ektui. Mii álgit muhtin struktuvrralaš
dilálašvuođaiguin go leat válljen muhtin geográfalaš dieđuid:

Tabealla 5.5. Válljejuvvon biirriid geográfalaš dieđut Buorit
biirret Suohkaniid lohku Fylka Heajos biirret Suohkaniid lohku Fylka
1. Várjjat 5 Finnmárku (nuorta) 4. Guovdageaidnu 1 Finnmárku (oarje) 
8. Gaska-Romsa 9 Romsa 5. Porsáŋgu 4 Finnmárku (gaska) 9. Lulli-Romsa 10
Romsa 10. Davvi Nordlánda 15 Nordlánda

Tabealla 5.5. čájeha vuosttažettiin ahte guokte dan golbma buoremus
biirres leat Romssa fylkkas. Dasto oaidnit ahte Finnmarkku fylkkas
leat guokte heajos biirre, muhto maiddái okta dain buriin. Golbma
Finnmárkkubiire leat seammás dat golbma biirre válljenmunis masa gullá
okta sámegiela hálddašanguovllu suohkan. Muđui lea heajos biirriid
gaskkas sihke okta oktasuohkanbiire ja biire mas leat 15
suohkana. Buriin biirriin maid variere suohkaniid lohku, vaikko ii fal
nu ollu. Sajusteapmi -- ea.ea. giellahálddašanguovllu-- dahje
sturrodaga ektui dan mielde man ollu suohkanat biirres leat ii oro
mearkkašeame maidege buori dahje heajos nissonovddasteapmái.

Ii ge biirriid sturrodat dan vuođul man ollu ássit leat dahje man
ollu olbmot leat čálihan iežaset jienastuslohkui oro mearkkašeame
maidege dasa -- ii juobe goit jus bidjá vuođđun 2001 loguid nugo mii
leat dahkan Govadagas 5.7:s boahtte siiddus. Govadat čájeha
namalassii ahte sihke biire gos eanemusat leat čálihan
jienastuslohkui 2001:s, dm. Guovdageaidnu, ja doppe gos unnimusat leat
dahkan, namalassii Davvi Nordlánda, leat golbma heajumus biirriid
gaskkas.35 Mii oaidnit maiddái ahte sihke buriin ja heajos
nissonbiirriin sáhttá leat alla ássiidlohku -- ja goappeš mállet
sáhttet maiddái sisttisdoallat stuorát gávpogiid ja leat sajáiduvvon
daid birra. 36

Gáldot: Statistihkalaš guovddášdoaimmahat ja
Válganjuolggaduslávdegotti raporta. Mielddus

Dasto eanet mihtilmas politihkalaš faktoraide. Tabealla 5.6:s nuppi
siiddus leat bidjan bajás buot válljejuvvon biirriid 2001- loguid
a) man ollu nissonat válga-jienastuslogus, b) man stuora proseantaoassi
nissonat leat válgajienastuslogus, c) man stuora proseantaoassi
nissonat leat listtuin, ja d) man ollu listtut leat oktiibuot ja man
ollu listtuin lea nisson njunnožis. Buohtastahttima dihte ovdanbuktit
dattetge álggos govadaga mii govvida buot válgabiirriid b) ja c) jagis
2001.

Gáldu: Válganjuolggaduslávdegotti raporta. Mielddus

Dás oaidnit ahte dušše soames spiehkastemiiguin, de lea sihke
nissoniid proseantaoassi jienastuslogus ja listtuin gaskal 40 ja 50%,
ja dat guokte dilálašvuođa heiveba oalle bures nubbi nubbái.

Tabealla 5.6 Nammadandieđut nissonossiid birra válljejuvvon biirriin.


Biire
Man ollu nissonat 2001 jienastuslogus 
Pst. nissonat 2001 jienastuslogus
Pst. Listonamma-duvvon nissonat 2001
Listtut oktiibuot/
Listtut main nisson njunnožis 2001
1. Várjjat
356
49
47
3-2
8. Gaska-Romsa
346
47
44
4-3
9. Lulli-Romsa
160
44
49
3-2





4. Guovdageaidnu
746
50
40
8-2
5. Porsáŋgu
388
45
45
5-2
10. Davvi Nordlánda
66
38
38
4-0
Gáldu: Válganjuolggaduslávdegotti raporta. Mielddus

Ovdanboahtá ahte viđa dain guđa biirriin lea jienastuslogu
nissonoassi sullii gaskal 40 ja 50 %. Spiehkastat lea Davvi Nordlánda
gos nissonoassi duođai gusto lea vuollel 40%.37 Dasa lassin
ovdanboahtá ahte earret Guovdageainnu, mas negatiiva erohus lea 10%,
de lea válljejuvvon biirriin eanasmuddui oktiivástideapmi gaskal
jienastuslogu nissonoasi ja nammaduvvon nissonoasi
válgalisttuin. Dattetge doppe gos 2001:s lea čielga erohus gaskal
historjjálaš buoremus ja heajumus nissonáirras-biirriid, lea man ollu
listtuin lea nisson njunuškandidáhtta. Ja -- illá hirpmáhuhtti --
erohus lea ahte buriin biirriin lea unnimusat beali listtuin nisson
njunnožis.

Eará dilálašvuohta maid mii leat geahčadan lea ahte lea go
seammaláganvuohta gaskal válgaoassálastima ja man ollu nissonat leat
sisaválljejuvvon biirriin maid mii leat válljen. Gullevaš tállaid
gávdná Govadagas 4.2 - Ollislaš ja iešguđet biirriid
válgaoassálastin. Dattetge ii oro dilálašvuohta leame nu. Ovdamearkka
dihte leat guovtti heajumus biirres Guovdageainnus ja Porsáŋggus hui
goabbatlágan válga-historihkka: Guovdageaidnu lea jámmat leamaš
biirriid gaskkas main lea leamaš eanemus válgaoassálastin, de
Porsáŋgu jámmat lea leamaš heajumusaid gakkas -- juo, muhtun muddui
buot heajumus. Maiddái "minusbiirres" Davvi Nordlánddas lea jámmat
leamaš alla oassálastin sámediggeválggaide. Muđui čájeha Govadat
4.2 min oktavuođas golbma buori biirriid dáfus ahte Várjjagis lea
leamaš dássedis alla válgaoassálastin, ja dan guovtti Romssa-biirre
oassálastimis lea leamaš oalle čielga negatiiva ovdáneapmi.38

Mii leat maiddái geahččan variere go ođđasitválljen-dávjodat
systemáhtalaččat dan guđa biirre "nissonbohtosiid" mielde. Govadaga
4.4. vuođul - Man ollu iešguđet persovnnat leat sisaválljejuvvon
juohke biirres, de gávdnat mii ahte dat ii daga dan. Rievtti mielde
leat buot golmma heajumus biirres Guovdageainnus, Porsáŋggus ja Davvi
Nordlánddas buohkain leamaš čieža iešguđet persovnna
sámediggeáirasin. Golmma buori biirres Várjjagis, Gaska- ja
Lulli-Romssas lea dattetge biirriid ieš-guđet persovnnaid lohku
njeallje, ovcci ja čieža.

Buohtastahttimiid vuođul maid dás leat dahkan, de leat gávnnahan ahte
lea váttis gávdnat systemáhtalaš variašuvnnaid gaskal biirriid main
lea buorre ja heajos nissonáirrashistorihkka. Juobe goit daid beliid
dáfus maid mii leat váldán ovdan bajábealde. Rievtti mielde leat dát
bealit dušše soames dain dilálašvuođain maid Raaum (1995) čujuha
leat faktorat mat váikkuhit nissoniid politihkalaš mobiliseremii
(vrd. kap. 2.3) . Muhto mii cuiggodeimmet álggos dán oassekapihttalis:
Lea ráddje-juvvon man guhkás sáhttá mannat ráhkadit ipmirdahtti
geográfalaš vuođđuduvvon buohtastahtti guorahallamiid go
geográfalaš ovttadagat leat Sámedikki válgabiirret -- juobe goit
áige- ja ressursarámmaiguin mii dán prošeavttas lea leamaš hálddus.

Oktiibuot čájehuvvo ahte ohcat máhtu dan birra mii hehtte dahje
ovddida ahte Sámedikkis leat nissonáirasat, lea bargu masa ferte
lahkonit máŋga iešguđetlágan vugiin. Okta geaidnu lea namuhuvvon
metoda mainna kárte variašuvnnaid gaskal válgabiirriid ja dasto ohcá
systemáhtalaš oktiivástideami biirriin main lea buorre ja heajos
nissonáirrashistorihkka. Eará metoda lea viežžat vásáhusaid ja
oainnuid iešguđet persovnnain geat iešguđet ládje leat leamaš
fárus ovtta dahje eanet sáme-diggeválggain. Dan mii leat maid dahkan
dán guorahallamis. Daid bohtosiid ovdan-buktit kapihttal 7:s, maŋŋel
go álggos leat addán várdosa iešguđet beliid dáfus sámi servodaga
sohkabeliid govvádusain ja máhtus.

Ovdal go ollet nu guhkás, de áigut dattetge loahpahit dán kapihttala
go bidjat čoahkkáigeasu muhtin ipmárdusain maid sáhttá oažžut
ávdnasiin maid dássážii leat ovdanbuktán.

5.4 Gaskaboddosaš čoahkkáigeassu Okta dán prošeavtta eavttuin lei
ahte ii sáhte guorahallat Sámedikki sohkabeali perspektiivvas almmá
čatnat dan máhttui sámediggeválggaid birra. Čoahkkáigeasus eat leat
danin dušše váldán mielde beliid mat čielgasit leat
sohkabeale-dimenšuvnna birra, muhto maiddái momeanttat mat gustojit
sámediggeválgi fenomeman muđui. Danin go lea čájehuvvon ahte dakkár
momeanttat sáhttet veahkehit čuvget vuollegis ja njieddji nissonoasi
Sámedikkis. Bajilgova dihte leat mii válljen čuoggáid mielde bidjat
váldoáššiid maid áigut deattuhit.

Sámediggegullevaš válgadutkan váilu eanasmuddui sihke obbalaččat ja
sohkabeali perspektiivvas. Sivvan dasa sáhttet leat a) mávssolaš
dieđut illá leat olámuttos ja dain lea rievddadalli dássi, ja b) ahte
dakkár válgadutkan mielddisbuktá erenoamáš metodalaš
hástalusaid. Maŋit gullá ea.ea. válgabiirriid hábmemii. Boađus lea
beroškeahttá ahte lea vuollegis máhttodássi sámediggeválggaid
duohtadieđuid ja proseassaid dáfus.

Vaikko lea leamaš relatiiva njiedjan ollislaš válgaoassálastimis
sullii 10%:in 1989:s 2001 rádjái, de ledje mihá eanebut geat
jienastedje 2001 sámedigge-válggas go 1989:s. Dan sivas go
jienastuslohku lea lassánan sullii 80%:in seamma áigodagas. Vejolaš
sivat "duppalastin"dilálašvuođaide eai leat systemáhtalaččat
guorahallojuvvon. Ovdamearkka dihte eat dieđe maid dat veaháš
"vuostálasti" logut sáhttet mearkkašeame dasa maid sii geat leat
čálihan iežaset jienastuslohkui oaivvildit dasa ahte Sámediggi lea
miella-giddevaš ja mávssolaš váikkuhafámu báikin, eat obbalaččat
eat ge sohka-bealedimenšuvnna ektui. Gullá muđui govvii mielde ahte
ollislaštállaid duogábealde leat čihkkojuvvon stuora variašuvnnat
gaskal válgabiirriid sihke jienastuslogu ja válgaoassálastima
dáfus. Sohkabealejuogu dáfus čájehit olámuttos dieđut ahte 2001:s
leat veaháš eanet dievddut eanas válgabiirriin. Man muddui leat
erohusat sohkabeliid gaskkas válgaoassálastima dáfus eat baicca
dieđe, danin go válgaoassálastima dieđuid ii sáhte biđget
sohkabeliide.

Ollislaš listolohku sámediggeválggain lassánii váile 50:s 1989:s 60
rádjái 1993:s ja lea guokte maŋemus válggas leamaš 63 ja
62. Báikkálaččat variere listolohku sihke biirres biirii ja válggas
válgii. Ollislaččat lea Sámedikki politihkalaš čoahkádus
dađistaga bieđgguseabbon go 39 áirasa leat biđgejuvvon eanet
joavkkuide. Dasa lassin lei guokte vuosttaš válggas okta joavku mas
okto lei eanetlohku, juoga mii ii leat leamaš dilli guokte maŋemus
válggain. Muđui ledje 2001:s dušše golbma dain sisa-válljejuvvon
áirasiin geat eai lean leamaš nr. 1:žin iežaset válgalisttus. Buot
nissonáirasat leat gullan nuppi dan guovtti stuorámus jovkui (NSR,
BB/Ap/DnA) .

Maiddái oaččuheami ja ođđasitválljema dáfus leat stuora erohusat
biirriin. Muhto obbalaččat buot njealji válggain lea várra
goalmmádas-oassi áirasiin čohkkán guhkit go ovtta áigodaga
Sámedikkis. Molsun-leahttu lea sullii seamma dásis go dáčča
suohkanstivrrain seamma áigodagas. Ii leat mearkkašahtti erohus das
man muddui nisson- ja dievdoáirasiid ođđasitválljejit.

Sámediggeáirasiid sosiála ovddasteami dáfus lea vuollegis ja njieddji
nissonoassi eanemus čalbmáičuohcci. Eará bealli ovddasteamis lea
ahte vaikko válgabiirejuohku sihkkarastá vissis geográfalaš
viidodaga, de leat iešguđet biirriid sámediggeáirasat gullan dušše
soames suohkaniidda. Agi dáfus lea gaskamearri leamaš gaskal 42-46
jagi, eaige leat mearkkašahtti variašuvnnat biirriid, politihkalaš
joavkkuid dahje sohkabeliid gaskkas. Čielga oahpahusdieđut eai leat
olámuttos, muhto čoahkkáigeassu čájeha ahte sullii bealis áirasiin
jámmat lea (leamaš) alit oahppu. Alit oahppu lea erenoamážit
dábálaš nissoniid gaskkas. Fitnuid dáfus leat eanet dievddut go
nissonat gullan vuođđoealáhusaide, ja nissonat fas leat eanet gullan
dearvvašvuođa- ja sosiálsuorgái ja oahpahusvuogádahkii.

Dat mii gullá erenoamážit vuollegis ja njieddji nissonoassái mii
válljejuvvo sisa Sámediggái, de áigut váldit ovdan čuovvovaš
dilálašvuođaid:

Vuosttaš sámediggeválga čađahuvvui dalle go lei leamaš biddjon
guhkesáiggi fuomášupmi nissonáirasiidda ja muhtun muddui leamaš
ceakko lassáneapmi nissonáirasiin Norgga eará álbmotválljejuvvon
orgánain. Nissonáirasiid oassi vuosttaš sámediggeválgga maŋŋel
šattai 33%. Dat lei eanet go suohkanstivra-válggas álggus 90-logus,
muhto unnit go fylkkadigge- ja stuoradiggeválggas. Nissonoassi ii lean
dasto vuosttaš sámediggeválgga maŋŋel ii eanet dahje unnit go maid
lunddolaččat sáhtii vuordit. Čalbmáičuohcci lei ahte boahtte
golmma válggas ovdánii negatiiva treanda ahte nissonoassi njiejai
eanet ja eanet juohke dáin válggain. Dát lea čalbmáičuohcci vaikko
dan geahččá dan oktavuođas ahte eará válgašlájat maid vásihedje
muhtin "njiedjamiid" 90-logus.

Nissoniidoassi geat leat leamaš 1. sajis listtuin lea dássedit
leamaš sullii 23-30%, ja 2.saji oassi lea rievddadallan gaskal 46 ja
58%. Dát relatiiva dássedis bealit nammademiid ovdáneamis Sámediggái
mearkkaša danin ahte nissoniid logu njiedjan Sámedikkis ii okto sáhte
čilget dainna ahte lea rievdan man viidát nissoniid nammadit
válgalisttuide obbalaččat dahje erenoamážit guovtti bajimus sadjái.

Ollislaš gova oktavuođas maid leat ožžon dan njealji
sámediggeválggas, de fertet geavahit eanet geahččanbeliid ipmirdit
manin lea vuollegis ja njieddji nissonoassi dikkis. Okta
geahččanbealli lea ahte ii ovttage válggas leat leamaš eanet go
sullii njealjádasoasis listtuin nisson njunuškandidáhttan. Go
nisson-oassi listtuin ollislaččat lea leamaš eanet go 40%,
mielddisbuktá dat ahte nissonat systemáhtalaččat eai leat nu dávjá
njunušáirrasin. Ieš alddis dat lea hástalus jus hálida oažžut
dássedit sohkabealejuogu Sámedikkis.

Viidáset lea nu ahte dađistaga go eanet politihkalaš joavkkut leat
boahtán sisa Sámediggái, de lea šaddan mávssoleabbun leat
1. sajis. Erenoamážit váikkuhii dat 2001 válgii, go dalle dušše
golmmas dain 39 sisaválljejuvvon áirasiin eai lean leamaš
njunuškandidáhttan iežaset listtus. Seammás ii leat oktage " dain
ođđa" joavkkuin ožžon sisa nissonáirasa. Dakkár dilálašvuođas
lea unnán praktihkalaš mearkkašupmi Sámedikki sohkabealejuohkui ahte
eanet go 40% listonammaduvvon áirasiin ollislaččat leat nissonat;
dat lea -- eanasmuddui -- vuosttašsaji-nammadeapmi man geažil beassá
áirrasin. Njunušsadji ferte dattetge maiddái leat "rievttes"
listtuin. Danin go lea lunddolaš ahte go buot listtut eai oaččo
sisa áirasiid, de eai ge buot vuosttaš-kandidáhtat beassa sisa --
leaš dál dievddut dahje nissonat. Muhtin biirriin leat maid leamaš
ollu eanet njunušnammaduvvon go sisaválljejuvvon nissonat.

Riikkaidgaskasaš válgadutkamiid gávdnosat čájehit ahte válgaortnegat
mat mielddisbuktet ahte juohke válgabiire oažžu sisa oalle ollu
áirasiid, lea buoret dasa ahte oažžut eanet nissonáirasiid go
vuogádagat main bellodagain lea vejolašvuohta ovtta dahje guovtti
mandáhttii. Sámedikki válgaortnet mas leat golbma mandáhta juohke
válgabiirres lea danin lagabut dan heajut variántta, man maid
duođašta boađus mii lea čilgejuvvon bajábealde.

Muhto vaikko Sámedikki nissonáirasiid ollislašloguid tendeansa lea
čielggas, de lea dehálaš fuomášit ahte dáid loguid duogábealde leat
čihkkojuvvon čielga erohusat gaskal válgabiirriid: Muhtin biirriin
leat unnimus bealli áirasiin dássážii leamaš nissonat, eará biirriin
main leat leamaš okta dahje guokte -- dahje ii oktage! -- nisson
sámediggeáirasa. Dattetge lea váttis cuiggodit leat go/ahte gávdnojit
go obbalaš sivat báikkálaš variašuvnnaide. Muhtun muddui danin go
lea metodalaččat váttis buohtastahttit válgabiirriid mat viidodaga
dáfus leat nu earáláganat. Muhtun muddui dan sivas go eat oainne
čielga oktasašvuođaid dain beliin maid dán vuorus leat geahčadan
lagabut -- earret vuosttašsaji mearkkašumi, vrd. bajábealde.

Ollislaččat dadjá dát čoahkkáigeassu čuovvovaččat: Olámuttos
lohkoávdnasat mearkkašit ahte vuosttaš sámediggeválgga maŋŋel ii
leat šaddan váddáseabbun nissoniidda beassat fárrui dahje oažžut
nissoniid searvat válgalisttuide. Mii baicca oaidnit ahte
nissonáirasiid njiedjan lea eahpenjulges váikkuhus eará
dilálašvuođain. Dát leat dalle čadnon muhtin válgaortnet beliide
ja oassálastinminstariid ovdáneami beliide. Nuppe bealis leat buot
válggain leamaš unnit oassi njunušnammaduvvon nissonat go ollislaš
nissoniid oassi listtuin. Dát orru mearkkašeame ahte sáhttet leat
dilálašvuođat mat systemáhtalaččat dagahit ahte nissonat eai
nammaduvvo baje-mussii listtuin, mii šaddá deháleabbun go eanet
áirasiid válljejit sisa vuosttašsajis.

Muhto go lohkovuođđuduvvon lahkoneapmi ii sáhte olus čilget makkár
dilálašvuođat sáhttet mávssolaččat dasa ahte nissoniid válljejit
njunuškandidáhttan, de fertiimet mii prošeavttas geavahit maiddái
eará lahkonemiid. Mii áigut danin guokte boahtte kapihttaliin
geahččat ahte sáhttet go vejolaš vástádusat nammadanbohtosiidda
gávdnot dilálašvuođain ođđaáigásaš sámi servodaga nissoniid ja
dievdduid rollaide, identitehtaide ja eavttuide . Dán dahkat
guovtteládje: Vuosttažettiin go mii boahtte oassekapihttalis
ovdanbuktit čállojuvvon čoahkkáigeasu ipmárdusa -- ja
máhtto-stáhtusas sámi nissoniid ja dievdduid sohkabealerollaid
dáfus. Nubbi ahte mii kapihttalis dan maŋŋil fas, ovdanbuktit ja
guorahallat jearahallamiid muhtin oassá-lastiiguin geat iešguđet
ládje oassálaste 2001 sámediggeválggas. 


6. SOHKABEALI ROLLAT JA
DÁSSEÁRVOBARGU

Gaskaboddosaš čoahkkáigeasus leat mii nuppebealis čuoččuhan ahte
Sámedikki nissonáirasiid lohku lea njiedjan vuosttažettin jáhkkimis
dilálašvuođaid geažil mat iešalddis eai leat čadnon njuolgut
sohkabealedimenšuvdnii. Nuppe dáfus leat mii seammás čujuhan dasa
ahte dássedis vuollegis njunušnammaduvvon nissoniid oasi jáhkkimis
eanet dahje unnit muddui sáhttá čilget juste dakkár mállet
perspektiivva vuođul.

Muhto maid mii aiddonassii diehtit dálá sámi servodaga
sohkabealerollaid ja --identitehtaid birra? Diehtit go mii omd. ahte
leat go dát čielgasit earáládje go birrasis stuoraservodagain? Maid
mii diehtit sámi nissonlihkadusa birra? Ja maid Sáme-dikkiin -- mot
dát orgána giehtadallá hástalusaid dásseárvvu dáfus sohkabeliid
gaskkas sámi servodagas? Dán kapihttalis áigut oanehaččat buktit
cealkámušaid dáid ja sullásaš gažaldagaide. Mii deattuhit ahte go
cealkámušat orrot dego čoahkkái-geassun, de dat lea muhtun muddui
dan dihte vai čála ii galgga šaddat beare viiddisin. Muhto maiddái
dan sivas go mii leat atnán vuođđun daid oalle vátna dálá gálduid
mat leat mávssolaččat fáddái. Dohkálaš vástádusat gáibidivčče
muđui sierra systemáhtalaš guorahallamiid juohke namuhuvvon
gažaldahkii, maid mis ii leat leamaš vejolašvuohta dahkat dán
proseavtta rámmaid siskkobealde.

Ulbmil dáinna kapihttaliin lea beroškeahttá bidjat oktii máhttoosiid
mat sáhttet doaibmat sihke informašuvdnan ja leat duogážin
čilgejumiide go mii kapihttal 7:s galgat lagabut geahččat guđe
ládje nissoniid ja dievdduid rollat ja identitehtat sáhttet
mávssolaččat go sámediggeválggaide ráhkadit nammadanlisttuid.

Eará váldoášši lea ahte vaikko sohkabeali perspektiiva lea
guovddážis dán raporttas, de lea maiddái dehálaš fuomášuhttit ahte
sámi servodat lea servodat mii lea girjái sihke geográfalaččat ja
kultuvrralaččat. Dát sáhttá leat hui diehttelas, muhto
praktihkalaččat čájehuvvo ahte dávjá lea álki namuhit ja meannudit
sámi servodaga mihá ovttageardáneabbun juohkeládje go maid duođai
lea. Go dakkár álkidahttimat sáhttet nai mávssolaččat
sohkabealegullevaš čuolbmačilgehusaid lahkoneapmái, de áigut mii
álggahit dán kapihttala dadjat veaháš "sámi servodaga" doahpaga
birra.

6.1 Máŋggabealat sámi servodagat 

Sámi ássanguovllut vulget Guoládatnjárggas davvinuortan, mannet čađa
Norgga, Suoma ja Ruoŧa davimus osiid ja sisa Hedemárkui norgga
bealde. Dasa lassin árbevirolaš ássanguovlluide leat ollu sámit
ásaiduvvan eará osiide našunálstáhtain gos orrot. Sámi servodat ii
leat oktilaš servodat. Historjjálaš dilálašvuođat, ja ealáhuslaš
ja kultuvrralaš lágan dilálašvuođat leat dagahan stuora
variašuvnnaid gaskal iešguđet regiuvnnaid. Maiddái ođđaáigásaš
servodaga ásaheapmi lea addán vuođu variašuvnnaide ealáhusaid,
eallinvugiid ja identitehta ektui.39

Sámi regiuvnnat eai čuovo riika-, suohkan- dahje fylkaráji. Sámit
geat orrot ovtta regiuvnnas ovddastit máŋgga ládje kultuvrralaš ja
sosiála oktavuođa. Regiuvnnas leat giella ja kulturárbevierut čatnan
olbmuid oktii ja ovddastan juogalágan oktasaš kultuvrralaš opmodaga,
ja ráhkadan dásiid sámi iešdovddáheapmái ja "earáid"
dovddáheapmái. Dál leat maid ollu sámit fárren gávpogiidda ja
čoahkkebáikkiide guhkkin eret ruovtturegiuvnnain. Dát ii mearkkaš
ahte ii beasa searvat sámi kultur-oktavuhtii. Ovdamearkan dasa leat
sámi searvvit maid leat ásahan gávpogiin olggobealde árbevirolaš
ássanguovlluid.

Vaikko leat erohusat regionála oktavuođaid gaskkas, de lea ollu
čatnan sámiid oktii stuorát oktavuhtii. Ovdamearkkat leat
fuolkevuohta- ja oahppásiidoktavuođat. Læstadianismma lea maid
čatnan oktii persovnnaid iešguđet regiuvnnain. Boazo-doallu mii
johtá viidát stuora guovlluid badjel lea maid máŋgga ládje čatnan
sámiid oktii. Seamma sáhttá dadjat Lufuohta ja Finnmárkku
guolástusáigodagaid birra. 70-logu álggus attii dasa lassin
mobiliseren etnopolitihkalaš sámelihkadusa oktavuođas vuođu ođđa
oktavuhtii regiuvnnaid rastá. Regionála sámi servodagat leat dainna
lágiin gitta otnážii leamaš ásahuvvon eahpeformálalaš fierpmádagaid
vuođul. Lea gal várra riekta dadjat ahte sámi servodat lea leamaš
čearddalaš fierpmádatservodat čadnon našuvnnalaš
vuođđostruktuvrii.

Muđui lea dábálaš čujuhit dasa ahte dán servodagas ovdal ledje
vuođđoealáhusat vuođđun nugo eanandoallu, guolástus, boazodoallu
ja meahcceealáhusat, de maŋemus 10-20 jagis lea dáhpáhuvvan
sirdašupmi sekundára ja bálvalusealáhusaide. Vuođđoealáhusat
adnojit aŋkke dávjá leat erenoamáš guovddážis sámi
báikkálaš-servodagain, mii erenoamážit čájehuvvo dokumeanttas
Sámediggeplána 1998-2001. Dás cuiggoduvvo ea.ea. man dehálaš lea
"ovdánahttit ja váldit vuhtii ealáhus-doaimmaid mat lea sámi kultuvrra
ja identitehta ávnnaslaš vuođđun"(Sámediggi 1998:23) . Viidáset
daddjo ahte "vaikko sámit eanasmuddui oassálastet ođđaáigásaš
servodaga earuhuvvon bargoeallimis, de leat vuođđoealáhusat mat leat
sámi kultuvrra vuođđun ja coakcin" (ibid) . Dasto go Sámedikki ovtta
ulbmiliin lea ahte galget gávdnot nanu ja ealli sámi giliservodagat
dássedis ássamiin ja máŋggabealat ealáhusaiguin, de dat lea
erenoamážit danin go dakkár servodagaid árvvoštallet leat "čielga
eaktun go galgá bisuhit sámi identitehta, giela ja kultuvrra" (ibid.) .

Mii áigut dattetge geavahit vejolašvuođa deattuhit man mávssolaš
lea diehtit ahte variašuvdna ja máŋggabealatvuohta lea mihtilmas
sámi servodahkii mihá eanet go maid dávjá sáhttá ipmirdit go sámiid ja
sámi kultuvrra ovdanbuktet iešguđet mediain. Báikkálaš sámi
duohtavuohta ii álot leat nugo "almmolaš muitaleapmi" sámivuođa
birra (Andersen 2002) . Dás sáhttet ea.ea. leat váikkuhusat ollu sámiid
iešdovddá-heapmái, ja sáhttet mielddisbuktit cakkiid ovdamearkka
dihte sámepolitihkalaš oassálastimii. Dát mállet bistevaš
dáruiduhttinproseassa ovddasta sierra mállet hástalusa viidáset
seailluhit ja ovdánahttit sámi giela, kultuvrra ja servodateallima.

Seammaládje ferte fuomášit ahte ollu dan informašuvnnas mii
gaskkustuvvo olbmuide sámi dilálašvuođaid birra, gaskkustuvvo
stuoraservodaga mediaid bokte, majoritehta perspektiivva bokte. Dát
sáhttá dagahit ahte buvttada ja ođđasit-


buvttada cuksasiid ja stereotiippaid sámiin (Varsi 1997) . Go dán birra
fuomášuhttá, de dat sáhttá dagahit buoret ja eanet máŋggabealat
informašuvnna sámi dilálašvuođaid birra.

Go mii leat válljen álggahit dán kapihttala čujuhit beliide
bajábealde, de dat lea dan sivas go Norggas lea sámediggeválggaide
ráhkaduvvon ortnet 13 válgabiirre vuođul mat fátmmastit buot riikka
(vrd. kap.3) . Mii leat ovdal teavsttas čujuhan ahte dát válgabiirret
leat hui iešguđet láganat ea.ea. geográfalaš ja álbmotsturrodaga
dáfus, guđe muddui biirre fátmmasta muhtin oasi sámegiela
hálddašanguovllus, ja dan ektui man ollugat álbmoga ollesolbmuin leat
dieđihan iežaset sisa Sámedikki jienastus-lohkui. Mii leat dasa
lassin cuiggodan ahte dakkár ja eará earáláganvuođat dagahit ahte
čuožžilit muhtin metodalaš váttisvuođat ja hástalusat go galgá
válgabiirriid guorahallat ja buohtastahttit.

Metodalaš hástalusat leat maid sohkabealedimenšuvnna dáfus: Go man
muddui sáhttá navdit ahte sámi nissoniid ja dievdduid obbalaš
gávdnosat sohkabeali rollaid ja eavttuid birra ovdamearkka dihte dan
guovtti "eaŋkilsuohkaniin" Sis Finnmárkkus, maiddái gustojit sámi
nissoniidda ja dievdduide ovdamearkka dihte Lulli-Norgga,
Lullisámiguovllu ja Gaska-Tromsa biirriin? Dahje konkrehtabut: Leat go
nuorra, ovttaskas nisson it-studeanttas smávvagávpogis seamma
sohkabeali rolla gullevaš hástalusat go vuotnaássi nisson duojáris
geas lea ovddasvástádus iežas mánáide ja buohcci
(láhčamaččaide) váhnemiidda geat orrot ránnáviesus. Mot lea 23-
jahkásaš sámi dievddu eallin geas ii leat oahppogelbbolašvuohta gii
ferte "nuppástuhttit" boazodoalus smávva Nuorta-Finnmárkku suohkanis
allaskuvllaoahppan 40-jahkásaš ealáhusjođiheaddji ektui muhtin
stuoragávpogis Nordlánddas?

Mis eai leat vástádusat dákkár mállet gažaldagaide, muhto mii navdit
dat mielddis-buvttášii ahte juoga lea seammalágan ja olu lea
earálágan. Min váldoášši váldit ovdan dán lea beroškeahttá ahte dat
mii dán teavsttas daddjo sámi servodaga sohkabeali rollaid ja
nissonlihkadusa birra, sáhttá leat earáládje mávssolaš ja gustovaš
iešguđet válgabiirriide ja báikkálašservodagaide -- ja maiddái
iešguđet oktagaslašindiviiddaide iešguđet eallindilálašvuođain
ja eallingearddemuttos. Dahje konkrehtabut: Go juohke válgabiirres
válljejuvvojit sisa golbma áirasa, de lea seamma dehálaš guorahallat
ja ipmirdit mekanismmaid mat ovdamearkka dihte dagahit ahte unnán
nissoniid nammadit njunuškandidáhttan Lullisámiguovllu ja Deanu
biirriin, go ahte ipmirdit manin ollu eanet nissoniid nammadit dakkár
sajiide Kárášjoga ja Gaska Nordlándda biirriin (vrd. Tabealla 5.3.) .

Muhto makkár máhttu lea olámuttos dálá sámi servodaga sohkabeali
rollaid dáfus? Na dat lea fáddán boahtte oassekapihttalis -- ja
fuomášupmi dán vuorus biddjo nissoniid rollaide.

6.2. Máhttu sohkabeali rollaid birra -- stáhtusa ja dárbbut

Gávdnojit muhtun muddui vuostálasti ipmárdusat das makkár rolla
nissoniin lea sámi servodagas. Sámi nissoniid leat čilgen sihke
garrasin ja iešheanalažžan, ja duppaliid vealahuvvon. Ovtta
áigodagas lei dakkár ipmárdus ahte sámi servodat lea hui
dásse-árvosaš servodat, dahje nissonjođiheapmi/matriarkáhtta (Eikjok
2000) . Maŋŋil leat dán ipmárdusa atnán eambbo cukcasin, ja dan
hástala sihke ođđa máhttu ja boarrásit máhtu ođđasitčilgehusat.
Seammás lea nu ahte rievdadusat sámi servodagas maid áibbas duođas
bidjet eavttuid nissoniid ja dievdduid rollaid hábmemii
servodagas. Nissoniin ja dievdduin leat iešguđet rollat servodagas,
ja rievdadusat danin váikkuhit iešguđetládje
sohka-beliide. Ovdamearkka dihte lei boarrásit sámi
báikedoalloservodagain sohkabeale-juohku, iešbirgejeaddji
bargooktavuohta. Go ovdalaš báikedoalloheiveheami vuođđu rievddai,
de dat hástalii dán bargooktavuođa sohkabealejuogu rájiid
(ibid.) . Veaháš eará sániiguin: Go sosiokultuvrralaš vuogádagat
rivdet, de dat maid čuhcet sámi servodaga sohkabealerollaide ja
sohkabealeoktavuođaide.

Gitta 70-lohkui ledje sámi historjjá eanasmuddui čállán ja gaskkustan
majoritehta-servodaga dievddut. 70- ja 80-logus ovdánii dattetge
gáibádus ahte galgá systemáhta-laččat dutkat sámi nissoniid dálá
eallineavttuid. Gáibádus biddjui sihke sámi organisašuvnnaide, sámi
ásahussii Davviriikkalaš Sámi Instituhttii (ásahuvvon 1972:s) , ja
našuvnnalaš eiseválddiide. Gáibádus oažžut eanet máhtu
čuožžilii erenoamážit muhtin sámi nissonkonferánssaid ja
--semináraid vuođul mat lági-duvvojedje dán áigodagas. Lágideamit
čohkkejedje ollu iešguđet agi ja ollu fidno-joavkkuid nissoniid
. Dat ledje dasto báikin buohkaide geat beroštedje fáttás, ja danin
ii dušše dutkiide dahje politihkkariidda.40

Vaikko sámi servodaga máhttodárbu sohkabeali dáfus lea cuiggoduvvon
máŋgii 70-logu rájes, de leat hui unnán dutkan daid fáttáid
birra. Iešguđet nissonsemináraid raporttat leat ain eanasmuddui
vuođđun dálá máhttui. Das ea.ea. nissonat iešguđet sámi guovlluin
ja iešguđet eallinmuttuin muitalit persovnnalaččat. Dasa lassin
leat maiddái veaháš eanet systemáhtalaš guorahallamat.

Deháleamos buktosat máhttui mii mis dálá sámi servodagas lea
sohkabealerollaid ja sohkabealeoktavuođaid birra bohtet dattetge
muhtin sámi nissondutkiin geat vuosttažettiin ja ovddemusat
servodatfágalaš fágasurggiin leat almmuhan stuorát bargguid main
ea.ea. sohkabealit leat leamaš fáddán. Čuovvovaččat áigut danin
váldit ovdan muhtin dakkár bargguid ja oaidnit maid dat muitalit
sohkabealerollaid birra ja nissoniid ja dievdduid eavttuid birra
iešguđet sámi oktavuođain maŋemus logi-guoktenuppelogi jagis.

Jorunn Eikjok (1989) lea čilgen sámi sohkabealeidentitehta
rievdadusaid golmma buolvva mielde muhtin sámi gilážis
Nuorta-Finnmárkkus. Fáddá lei identitehta-hálddašeapmi sohkabeali,
čearddalašvuođa ja kultuvrralaš earáhuhttima vuođul. Eikjok
govvida ea.ea. russolas deattu maid nuorra nissonat vásihit
vuostálasti gáibádusaid hálddašeamis. Sámi nissonat ožžot stuora
ovddasvástádusa hálddašit ja gaskkustit sámi kultuvrra ođđa
buolvvaide, almmá servodaga doarjaga haga. Vigdis Stordal (1990) 
čađahii 1986:s guorahallama sohkabealejuogu birra 16 sámi ásahusas
norgga bealde. Guorahallan čájehii ahte vaikko sohkabealejuohku
ollislaččat lei dássedit, de eai lean aŋkke beare ollu nissonat
hovdengottis. Stordal jearahallamat sámi ásahusaid bargiin govvidii
cakkiid ja váttisvuođaid maid erenoamážit nissonbargit vásihedje.


Almmolaš statistihkat čájehit ahte Sis Finnmárkkus leat ollu
nissonat geain lea alit oahppu sihke riikka eará osiid ektui, ja
maiddái seamma guovllu dievdduid ektui. Leat go sámi servodagas
marginalisereme dábálaš dievddu? Vigdis Stordal (1996) govvida mot
sii geat lihkostuvvet ođđaáigásaš sámi servodagas lotnolagaid
geavahit stuoraservodaga gelbbolašvuođa árbevirolaš sámi servodaga
gelbbolašvuođain. Dagaha go dát čohkkema sohkabeliid gaskkas mii
maid buktá váikkuhusaid sámepolitihkalaš oktavuođaide?41

Sámi mánáidbajásgeassima máhttu lea guovddáš oassi sámi
kultuvrras. Asta Balto (1997) leat dutkan sámi mánáidbajásgeassima ja
sohkabealesosialiserema. Balto govvida mot jođánis rievdadusat
servodagas dagahit ahte árbevirolaš vuogit maiguin čoavdá bargguid
eai šat leat doarvái, ja váttisvuođaid maid váhnemat vásihit
servodatrievdadusaid ektui.

Deaivvadeapmi minoritehta ja majoritehta riekteipmárdusa ja
árbevieruid gaskkas lea maiddái beallin dás. Ovdamearkan dasa sáhttá
leat deaivvadeapmi stuoraservodaga eanandoalu ja sámi boazodoalu
gaskkas, mii čájeha mot stuoraservodaga reguleren sáhttá dagahit ahte
marginalisere nuppi sohkabeali rolla ja váikkuheami. Dát lea
proseassa maid lea váttis máhcahit maŋos, ja lea okta dain stuorámus
hástalusain mii sámi servodagas ja boazodoalloealáhusas lea
ovddabealde. Andre Amft (2000) lea govvidan ruoŧa sámiid
eallineavttuid 1900-logus sohkabeale- ja čearddalaš-perspektiivvas,
ja govvideamis lea guovddážis juste dat mot stuoraservodat lea
reguleren sámi boazodoalu.

Solveig Joks (2001) govvida boazodoallonissoniid posišuvnna
boazodoalu almmolaš rolla ektui ja dan ektui mot boazodoallu
fievrreda máhtu mánáide. Proseakta lea vuođđun ipmirdit
boazodoallonissoniid praktihkalaš bargguid posišuvnna
boazo-doallošiehtadusa gaskaomiid ektui, ja dan saji ektui mii
boazodollui lea ásahuvvon boazodollopolitihkalaš mihttomeriiguin
buohtastahttojuvvon eanandoaluin. Dát čuvge praktihkalaš
máhttogaskkusteami mánáide sohkabeali perspektiivvas.

Nugo cuiggodeimmet bajábealde, de leat eanasmuddui
majoritehtaservodaga dievddut čállán ja gaskkustan sámi
historjjá. Soaitit beassat eanet diehtit sámi nissona rolla birra
boarrásit sámi servodagas jus ođđasitčilget boarrásit historjjálaš
gálduid? May Lisbeth Myrhaug (1997) dahká dan girjjis I modergudinnens
fotspor, mas son boarrásit historjjálaš gálduid vuođul ovdanbuktá
ođđa máhtu nissoniid rolla birra sámi mytologiijas ja
kulturčađaheamis.

Maiddái girjjálašvuođa fágasuorggis lea sohkabeali perspektiiva
ožžon fuomášumi. Erenoamážit Vuokko Hirvonen (1996) lea buktán
ođđa ipmárdusa sámi nissonrollii go lea guorahallan sámi
nissongirječálliid ja sámi nissoniid 1900-logu girjjálaš-vuođas.

Dasa lassin dan mállet bargui mii lea namuhuvvon bajábealde, de leat
maŋemus logi jagis ovdanbiddjon iešguđet guorahallamat mat
fátmmastit dahje guoskkahit sámi dutkama ja dárbbu mii dasa
lea. Muhtin dáin guorahallamiin namuhit sohkabeali perspektiivva
muhtin fágasurggiid ektui, almmá nu ahte dat váldojuvvo ovdán leat
suorgin maid berre vuoruhit.42 Dutkanráđi Sámi dutkama prográmmas
áigodahkii 01.01.01-31.12.05 leat dattetge mihtilmas oasseulbmilin
veahkehit ahte dutkan deattuha sohkabeali perspektiivva.

Muđui áigut maid cuiggodit ahte go obbalaččat váilot hivvodaga ja
kvalitehta dáfus dieđut servodatdilálašvuođaid birra, de dat
maiddái ráddje sámi servodaga máhttovuođu sohkabeliid birra
(Pettersen 2001) . Ovdamearkka dihte lea nu ahte almmolaš statistihkat
dávjá atnet vuođđun našuvnnalaš regiuvnnaid ja
vuođđostruktuvrra. Nuppegežiid lea sámi servodat máŋggabealat ja
geográfalaččat bieđggus -- ja almmolaš statistihkaid ii sáhte
danin atnit vaikko mot duohtadieđuid-vuođđun čilget ja guorahallat
sámi servodatdilálašvuođaid. Dan muddui go mávssolaš dieđut
gávdnojit, de dat leat dasa lassin maid biđgejuvvon iešguđet
ásahusaide ja danin lea daid váttis gávdnat.

Čoahkkáigeassun sáhttá dadjat ahte majoritehtaservodaga dievdodutkit
leat duođaštan eanas oasi čállojuvvon máhtus boarrásit sámi
servodaga sohkabealerollaid ja sohkabealegullevašvuođaid birra. Dán
máhtu leat gieđahallan ja dađistaga gieđahallet dutkit geain lea
sámi servodaga gullevašvuohta, geat beroštit fáttás. Ain bohtet
ođđa "siskkobealdeperspektiivvat" dáin ávdnasiin mat sáhttet addit
midjiide ođđa ipmárdusa boarrásit sámi servodaga birra.

Seammás oaidnit ahte muhtin dálá dutkiin -- vuosttažettiin ja
ovddemusat nissoniin- álgoálggus juo lea sohkabeali perspektiiva
vuođđun sin dutkanfáttáin. Sáhttet eanet sivat manin eanet dutket
dákkár fáttáid. Okta sáhttá leat ahte leat šaddan eanet sámi
dutkanásahusat ja eanet sámi (nisson) dutkit. Eará sivva sáhttá leat
čálgoservodaga huksen, bargoeallima rievdadusat ja ahte sámi
ásahusaid lassáneapmi lea addán sámi nissoniidda ja dievdduide ođđa
eavttuid, ja ahte dat fas mielddisbuktá ođđa gažal-dagaid nugo
ovdamearkka dihte: Man muddui leat servodatlaš rievdadusat váikkuhan
sohkabealeidentitehta ja --oktavuođaid? Makkár váikkuhusaid dagahit
oahpahusdási ja fidnogullevašvuođa rievdadusat gaskal sámi nissoniid
ja dievdduid fuollarollii ja giella- ja kulturguoddi rollii. Makkár
eavttuid addá rievdadus máhttoservodahkii sámi sohkabealeidentitehta
rieavdadusaide? Erenoamážit čájeha juste digaštallan sámi
nissoniid obbalaš politihkalaš oassálastima ja Sámedikki
nissonáirasiid dáfus, man máŋggabealat čuolbmačilgehusaid birra lea
sáhka. Dasto oainnusin dahkkojuvvo maiddái dat stuora dárbu buoret
máhttovuđđui. Obbalaš máhttováili sohkabealerollaid ja
sohkabealeoktavuođaid birra dálá sámi servodagas sáhttá dasto dadjat
leat oassin duogážis ja oassin dán guorahallama sisdoalus. Vaikko mii
bajábealde leat čujuhan muhtin fágalaš bargguide mat sohka-beali
leat bidjan fáttáid mielde, de leat mii seamma mutto ollu čujuhan
ollu vástit-keahtes gažaldagaide ja mat hástalit boahttevaš
dutkamiidda.

Dán rádjái teavsttas leat mii eanasmuddui buohtastahttán ja
gieđahallan dálá dieđuid ja guorahallamiid. Boahtte
oassekapihttalis, kapihttal 7, leat dattetge ieža jearahallan
nissoniid ja dievdduid geat iešguđet ládje oassálaste 2001
sámediggeválggas. Ságastallamiiguin oassálastiiguin geat ledje
guovddážis nammademiin ja válga-barggus muhtin válgabiirriid muhtin
organisašuvnnain/bellodagain, hálideimmet mii namalassii oažžut
gova das mii dáhpáhuvvá nammadanproseassas. Vaikko namma-danproseassat
leat nohkkivaččat ja dávjá dáhpáhuvvet hoahpuid siste ráddjejuvvon
áigodagas, sáhttá daid ovdáneapmi dattetge govvidit muhtin dain
sohkabealegullevaš politihkalaš árbevieruin ja
ovttastahttinminstariin mat leat hábmejuvvon guhkit áigge badjel dihto
báikkálašservodagain.

Ovdal go ollet nu guhkás, de áigut mii dattetge loahpahit dán
kapihttala mottiin sániin dadjat juoidá sámi nissonlihkadusa ja
Sámedikki dássážii dásseárvobarggu birra.


6.3. Sámi nissonlihkadus ja Sámedikki dásseárvobargu

Ođđaáigásaš sámi nissonlihkadus vuolggahuvvui sámilihkadusas,
čearddalaš-politihkalaš lihkadus 1970-logu álggus. Dan oalle garra
čearddalašpolitihkalaš dálkkádagas 70-logu loahpas eai lean
dattetge sohkabealepolitihkalaš čuolbma-čilgehusat beare
guovddážis. Baicca lei dábálaš ahte idealiserejedásseárvosaš,
vuođđo sámi servodaga. Dađistaga ovdánii dattetge dán lihkadusas-
ja erenoamážit nissoniid gaskkas -- dihtomielalašvuohta ahte
servodatrievdadusat dagahedje ahte ovdalaš sohkabealerollat ja --
oktavuođat eai lean beare mávssolaččat (Sárá 1990, Eikjok 2000) .

Seammás biddjui maid gažaldat ahte lei go garra ja váikkuhanfámolaš
sámi nissona govva dušše cuvccas go dát váikkuhanfápmu oalle
jođánit lei unnon. Ledje go juo nissonvealaheaddji mekanismmat
árbevirolaš sámi servodagas, dahje lei go nissoniid
marginaliserejuvvon rolla olggobealde váikkuheami geažil (Eikjok
2000) ? Lassin dasa mearkkašit ođasmahttinproseassat ahte sámi
servodagaid sohkabealeoktavuođat leat vásihan stuora rievdadusaid
buolvvaid mielde (Stordahl 1997) . Nissonášši (feminisma) lea leamaš
ja lea ain váttis fáddá sámi nisson akademihkkariidda, danin go
nissonáššiid oahpástuvvan sámi oktavuođas dagaha ahte sámi dievddut
leat vuostálastin. Ii leat álki cuiggodit " iežasiid". Lea
čuoččuhuvvon ahte eamiálbmot-nissonat eai dušše vásit vealaheami,
muhto maiddái árbevirolaš ja harmovnnalaš bealit iežaset
kultuvrras. Ollugat gohčodit dán duppal vealaheapmin, maid Jorunn
Eikjok lea čilgen ná:

"We were unpopular among our Sami brothers for introducing the women's
cause into the struggle for our people's rights. We were unpopular
among our fellow sisters in the wider community for bringing in our
ethnic and culture identity as women. Our brothers ridiculed us
because gender was irrelevant for them; our Nordic sisters rebuked and
lectured us because the minority and indigenous question was
irrelevant for them"(Eikjok 2000:39) .

Maiddái sámi nissonlihkadussii lei 1975 riikkaidgaskasaš nissonjahki
mávssolaš. Nissonjahki čalmmustahttojuvvui sámi nissonseminárain
Gironis. Dát seminára ja sullásaš seminárat ja konferánssat 70- ja
80-logus, ledje riegádanveahkkin ovtta sámi nissonorganisašuvdnii --
Sámi Nissonorganisašuvdna, maŋŋil Sáráhkká -- mii vuođđuduvvui
1988:s.43 1990:s, dm. veaháš maŋŋelaš Sáráhkká vuođđudeami
sullii seammás go vuosttaš sámediggeválgga lágidedje, čilgii Máret
Sárá sámi nisson-organisašuvnna dárbbu čuovvovaččat artihkkalis
Sámi nissonlihkadus (Sárá 1990:52) :

"Vaikko sámi nissonlihkadus lea doaibman lagabut 15 jagi, de easkka
dál leat ožžon vásáhusa doarvái bidjat sániid diŋggaide. 1960- ja
1970-jagiin berošteimmet suddjet álbmoga obbalaččat ja oažžut
čađa obbalaš minoritehta-gáibádusaid. Dalle lei dehálaš doalahit
ovttas ja suodjalit joavkku ja mii mielalaččat biehttaleimmet
váttisvuođaid joavkku siste. Dál ii doala cuvccas deaivása ahte sámi
nisson lea dásseárvosaš dievdduin. Eanebut oidnet ahte
dárbbašuvvojit doaimmat nissoniidda buot surggiin. Easkka dál sáhttit
mii hupmagoahtit sámi nissona erenoamáš dili birra. Sámi
organisašuvnnat ja dutkanásahusat eai leat vuoruhan
nissongažaldagaid, ja danin lea dehálaš ahte lea sierra
berošteaddjeorganisašuvdna mii váldá vuhtii nissonberoštumiid".

Mis eai leat dán prošeavttas leamaš resursarámmat lagabut
guorahallat sámi nisson-lihkadusa doaibmaviidodaga ja -- málliid
maŋŋel 1990. Mii diehtit dattetge ahte 1993:s ásahuvvui ođđa
nissonorganisašuvdna -- Sámi Nisson Forum -- vuođđuduvvon
báikkálaš ja guovllulaš ovdáneami fierpmádahkan nissoniid eavttuid
mielde (Sámi Nisson Forum 2002) .

Maiddái eará sámi organisašuvnnat leat áigodagas čohkken fuomášumi
sohkabeliide ja dásseárvui, omd. go ásahit nisson- ja
dásseárvolávdegotti organisašuvnnas, dahje nissonfierpmádaga
organisašuvnnaid rastá. Ovdamearkan dasa leat Norgga Boazo-sámiid
Riikkasearvi (NBR) ja Davviriikkalaš Sámiráđđi. Sáhttá maiddái
mearkkašan-veara ahte ruošša nissoniid fuorrágávppašeapmi
Nuorta-Finnmárkkus dagahii viiddis digaštallama sámi dievdo- ja
nissonrolla birra 90-logu loahpas. Digaštallan dagahii stuora
stuimmiid sihke iešguđetge báikkálašservodagain ja riikadásis.

Vaikko mii eat dán oktavuođas ge sáhte čiekŋudahttit dan ektui, de
áigut dattetge váldit fárrui veahaš dan birra ahte sámi nissonat eai
dušše aktiivvalaččat oassálastán hukset sámiidgaskasaš
organisašuvnnaid ja ásahusaid mii dáhpáhuvai 1900-logus. Sii leat
maid leamaš fárus riikkaidgaskasaš eamiálbmotbarggus, sihke
obbalaččat ja erenoamážit riikkaidgaskasaš eamiálbmotnissonbarggus
(Nystad 1993, Eikjok 2000) . Vuosttaš geardde go eamiálbmotnissonat
deaivvadedje riikkaidgaskasaš virggálaš oktavuođas, lei ON nuppi
nissonkonferánssas Nairobis 1976:s. Dan rájes leat lágiduvvon ollu
regionála ja máilmmiviidosaš eamiálbmotkonferánssat. Sámi nissonat
oassálaste ea.ea. dakkár nissonkonferánssas Australia:s loahpageahčen
80-logus. Konferánsa čuovvoluvvui 1990:s Kárášjogas mas Sáráhkká lei
lágideaddjin. Dasa oassálaste lagabut 300 nissona eamiálbmotmáilmmi
eanas osiin.

1998:s lágiduvvui vuosttaš geardde eamiálbmonissoniidseminára
Indigenious People's Working group Geneve:s. Okta gáibádus dáin
čoahkkimiin lei ahte organiseret sierra eamiálbmotnissonkonferánssa
ovdal eamiálbmot-logijahki nohká. Mearriduvvui maiddái ásahit
riikkaidgaskasaš eamiálbmotnissoniid fierpmádaga -- International
Indigenous Women's Network. Fierpmádat ii leat dál doaimmas. Sivvan
dasa lea ahte Association of First Nations 2000 čavčča rájes ii
leat sáhttán ruhtadit čállingotti.

Dássážii ii leat gaskaboddosašstivra nagodan gávdnat eará
organisašuvnnaid mat leat sáhttán veahkehit hukset bajás
fierpmádaga. Dát lea ovdamearkan dasa man hearki riikkaidgaskasaš
eamiálbmotnissonorganiseren lea.

Vaikko sámi nissonat danin leat leamaš aktiivvalaččat iešguđet
ládje sullii 20-30 jagi sihke našuvnnalaččat ja
riikkaidgaskasaččat, de orrot sámi nissonlihkadusa perspektiivvat ja
gáibádusat leamaš unnán ovttaiduvvon sámi politihkalaš
organisašuvnnaide. Leat maiddái leamaš unnán nissonat geat leat
ožžon njunuš posišuvnnaid sámi politihkalaš
organisašuvnnain. Ovdamearkka dihte lea stuorámus sámi
organisašuvnnas Norggas, Norgga Sámiid Riikkasearvvis (NSR) leamaš
dušše okta nisson jođiheaddji (gii dattetge čohkkái máŋga
áigodaga) . Lea veara jearrat manin?

Na maid dasto Sámedikkiin ja dásseárvofáttáin? Makkár rolla lea dán
orgánas leamaš maŋŋel go ásahuvvui 1989:s? Fas mannat
dokumeanttaide gávdnat juobe goit muhtin geažiduvvon vástádusaid dan
dáfus. Ja mii álgit álggos dainna ahte vuosttaš ollislaš ja
prinsihpalaš stuoradiggedieđáhusas mii ovdanbiddjui sámepolitihka
birra, St.dieđ. nr.52 (1992-93) , das lea sierra kapihttal mii lea
dásseárvopolitihka birra (kap.16) . Das čujuhuvvo vuosttažettiin dasa
ahte jus galgá ovdánahttit váikkuhanfámolaš sámi dásseárvopolitihka,
de dárbbaša " nannet dutkama sámi nissoniid birra vai oažžu
čielgaseabbun mot sámi nissonat ieža vásihit iežaset dilálašvuođa
bearašeallimis, ealáhusain j servodagas muđui" (ibid:105) . Nubbi
masa čujuhuvvo lea ahte Sáme-diggi juo lea mearridan ásahit
golmmajagáš prošeaktajođiheaddjevirggi sámi
nisson-gažaldagaide. Goalmmát masa čujuhuvvo lea ahte sámi servodaga
dásseárvvu nannen gáibida ollislaš plánema, ja danin berre ráhkadit
dásseárvvu doaibmaplána

Sámedikki golmmajagáš nissonprošeakta čađahuvvui áigodagas
1996-1999. Dán áigodagas ledje erenoamážit definerejuvvon njeallje
nannensuorggi (Sámediggi 1999) :

Ovttaiduhttit nissonperspektiivva Sámedikki bargosurggiide Buorit
eavttut nissoniidda sámi báikkálaš servodagain Eanet nissonat sisa
Sámediggái Riikkaidgaskasaš ovddasvástádus

1999 geassemánus mearriduvvui Dásseárvvu doaibmaplána 1999-2001 -- mas
fuomášupmi čohkkejuvvo sámin nissoniid sajádahkii (ibid.) . Dás maid
ledje defineren njeallje nannensuorggi:

Nissonat váldonannensuorgin Sámedikki doaimmas Eanet nissonat sisa
Sámediggái Nannet sámi nissoniid stáhtusa almmolaš oktavuođain
našuvnnalaččat ja riikkaidgaskasaččat Čohkket fuomášumi
nissoniid kulturguoddi ja árvoráhkadeaddji rollii sámi báikkálaš
servodagain

Doaibmaplánas (ibid.) ovdanboahtá maiddái Sámedikki dásseárvobarggu
mearriduvvon váldoulbmil, namalassii: Sámi nissoniin ja dievdduin
galget leat seamma geatnegasvuođat, vuoigatvuođat ja vejolašvuođat
buot servodatsurggiin. Muđui čujuhuvvui čielgasit Sámediggeplánas
1998-2001:s (Sámediggi 1998) ahte nissonnannen ii galgga šaddat
ođđa suorgin, muhto šaddat Sámedikki politihkka-hábmema
ollisvuođas oassin. Dasa lassin galgá nissonpolitihkalaš ulbmiliid
ođasmahttit ja ođastit dađistaga. Praktihkalaččat leat dán
čuovvolan ea.ea. go lea ásahuvvon fásta dásseárvokonsuleantavirgi
sámediggehálddahusas, ja ahte 2001 miessemánus vuohččan ovdanbiddjui
dásseárvopolitihkalaš čielggadeapmi Sáme-dikki
dievasčoahkkimii. Sullásaš čielggadeapmi ovdanbiddjui maid muđui
2002 čakčamánus.

Sámedikki iešguđet servodatsurggiid konkrehta dásseárvonannema dáfus
nugo ovdamearkka dihte ealáhusdoaimmain ja oahpahussuorggis, de daid
oaidná dásse-árvopolitihkalaš čielggadeamis, almmá ahte sáhttit
namuhit ovdamearkkaid dás. Dasa lassin lea muhtin áiggi bargojuvvon
praktihkalaččat láhčit buriid ja jáhkkimis nissonustileapput
bargoeavttuid sámediggeáirasiidda (Sámediggi 2000c) . Das lea
ea.ea. sáhka čoahkkinbuhtadusas, mánáidbearráigeahču ja eará
fuollabarggu buhtadusas, ja čoahkkimiid ja dievasčoahkkimiid
organiseremis.

Dát oanehis geahčadeapmi čájeha ahte Sámedikkis goit juobe orru leat
sohkabeale- ja dásseárvofáddá iežaset áššelisttus ja iežaset
dokumeanttain eanasmuddui iežaset doaibmaáiggis dán rádjái. Gažaldat
lea makkár effeakta das lea leamaš praktihka-laččat. Vásihit go
sámi nissonat -- ja dievddut -- ahte sin "sohkabeali" eavttut leat
buorránan moktege? Vásihit go sii ahte Sámediggi lea orgána mii dasto
váldá sin beaivválaš hástalusaid duođas? Ja mot aiddonassii sáhttá
nu ahte nissonoassi vállje-juvvon áirasiid gaskkas dušše njiedjá ja
njiedjá, vaikko lea biddjon fuomášupmi dán ilbmudussii sihke ovdal
1997 válgga ja 2001 válgga?

Vejolaš oassečilgehusa ovdanbidjá okta dan moaddásis gii fágalaš
oktavuođas lea čuvvon sámi nissonlihkadusa guhkit áigge, namalassii
Vigdis Stordahl. Son geažida logaldallamis 2002
maŋŋitgeasi/čavčča ahte Sámedikkis lea leamaš beare "siskkáldas"
nissonnannen (Stordahl 2002) . Dalle ii leat dušše nu ahte
fuomášupmi lea leamaš biddjon Sámedikki siskkáldas hástalusaide
(vuollegis nissonoassi, mot vuođđudit dásseárvogažaldagaid
hálddatlaččat, duođašteapmi) , muhto maiddái ahte lea leamaš hui
unnán oktavuohta sámi nissonlihkadusa ja Sámedikki gaskkas. Dát lea
sihke ásahuslaš dási dáfus go iešguđetge nisson sámediggeáirasiid
dáfus ge (ibid.) .

Jus Stordahl vihkkumiin lea mihkkege, de sáhttá leat nu ahte muhtun
muddui lea čuožžilan veaháš iešvuosttaldeaddji dilálašvuohta. Go
lea go duođai nu ahte maŋŋel Sámedikki ásaheami lea šaddan
váddáseabbun sámi nissoniidda ovddidit mihtilmas nissongullevaš
áššiid ja dárbbuid go ovdal lei? Dakkár gaskaboddosaš paradoksa
gáibida dattetge vuđolaš guorahallamiid ovdal go sáhttá deattuhit
dán leat duohta dilálašvuohtan. Ja fastten: viidáset guorahallamat
leat olggobealde dán guorahallama rámmaid.

Mii dattetge lea siskkobealde min rámmaid, lea geahčadit lagabut --
ja dasto maid sohkabealli mearkkaša nammadanproseassaide
sámediggeválgga ovddabealde. Dan birra lea boahtte kapihttal.

7.	SOHKABEALI MEARKAŠUPMI NAMMADAN-PROSEASSAS

Teavsttas dán rádjái leat mii eanasmuddui buohtastahttán ja
gieđahallan dieđuid ja guorahallamiid mat leat leamaš gávdnamis
earáid guorahallamiid bokte. Muhto mii leat prošeaktabarggus maiddái
viežžan iežamet diehtoávdnasiid erenoamážit min
čuolbmačilgehusaide. Dalle leat válljen persovnnaid geaid leat
jearahallan geat iešguđet ládje oassálaste 2001 sámediggeválggas.

Ulbmil jearahallamiiguin lei beassat diehtit mot válljejuvvon nissonat
ja dievddut ieža vásihit Sámedikki ja sámediggeválgga sohkabeali
perspektiivvas. Erenoamážit hálideimmet mii, go ságastalaimet
oassálastiiguin geat leat leamaš guovddážis muhtin
organisašuvnnaid/bellodagaid nammademiin ja válgabarggus, oažžut
gova das ahte lea go sohkabealli mávssolaš faktoran
nammadanproseassas ja dasa mii dáhpáhuvvá nammadanproseassas. Vaikko
nammadanproseassat leat nohkkivaččat ja dávjá dáhpáhuvvet heajos
áiggis ráddjejuvvon áiggi siskkobealde, sáhttá daid mannu dattetge
addit gova muhtin dain sohkabealegullevaš politihkalaš árbevieruin
ja ovttasdoaibmanminstariin mat leat ovdánan guhkit áiggi dihto
báikkálašservodagain.

Min váldoášši jearahallamiiguin lei gávdnat lea go nu ahte
berošteaddji nissonat eai beasa mielde Sámedikkis? Jus leaš nu,
sáhttá go dat leat danin go lagasbirrasis, ruovttus dahje
politihkalaš birrasiin lea vuosteháhku? Ja jus ii leaš dakkár
vuoste-háhku, lea go sivvan Sámedikki vuollegis nissonoassái ahte
nissonat ieža eai obanassiige hálit válljejuvvot?

Nugo namuhuvvui álggahankapihttalis, de leat jearahallamiid dahkan
njealji válgabiirres -- guovtti biirres mas lea erenoamáš buorre
historihkka dan dáfus man galle nisson sámediggeáirasa válgabiirres
leat válljejuvvon sisa áiggi badjel, ja guovtti biirres main lea
heajos historihkka dan dáfus. Álggahankapihttalis čujuhuvvui maiddái
dasa ahte mii álggos leimmet válljen 24 oassálasti áigeguovdilis
informántan. Eatnasat ledje válgalisttuid nisson- ja
dievdokandidáhtat, muhto dáid searvvis ledje maiddái nammadankomitéaid
jođiheaddjit. Praktihkalaččat čađa-heimmet 13 jearahallama,
guhtta nissoniiguin ja čieža dievdduiguin.44

Mii maid váldit fárrui ahte informánttaid politihkalaš ja sosiála
duogáža sáhttá čoahkkáigeassit čuovvovaččat: Golbma
jearahallojuvvon listokandidáhtas lea dáčča bellodatpolitihka
duogáš. Okta lea leamaš mielde politihkalaš doaimmas našuvnnalaš
dahje regionála dásis. Earrát leat juogo leamaš mielde
fágasearvedoaimmain, báikkálaš ealáhusorganisašuvnnain dahje sámi
searvvebarggus. Guokte nissona leaba aktiivvalaččat
fágasearvebarggus. Nissonat leat leamaš ja leat eanasmuddui
aktiivvalaččat sámi servviin. Ávdnasiin lea njealjásis guđa
nissonis allaskuvlladási oahppu, ii ovttage dievddus leat dakkár
oahppu. Ávdnasiin leat vihtta nissona eatnit, eatnasat
smávvamánnáeatnit.

Čuovvovaččat ovdanbuktit muhtin mávssoleamos ipmárdusaid
prošeavtta jearahallanoasis. Mii deattuhit ahte cealkámušaid maid
bájuhit teavsttas, leat válljejuvvon viidábut ávdnasiid vuođul, ja
ahte lea dáid ávdnasiid ollisvuohta mii lea vuođđun min
digaštallamiidda ja čoahkkáigeasuide.

7.2Obbalaččat nissoniid oaččuheami birra Mii leat ovdal cuiggodan
ahte eaktun go galgá sáhttit válljejuvvot Sámediggái lea ahte
gullevaš olmmoš lea čálihan iežas sámi jienastuslohkui. Go galgá
nammaduvvot listui, de ii leat dattetge doarvái leat válgadohkálaš
juridihkalaš ja sosiála ipmárdusas, dat gáibida maiddái dábálaččat
vissis mutto politihkalaš aktivitehta. Gullevaš olmmoš ferte
maiddái gullat sámi organisašuvdnii, juogo bellodahkii, sámi searvái
dahje eará mállet jovkui. Dasa lassin berre persovdna ovddemusat ieš
leat mielas nammaduvvot, ja dasto váldit badjelasas álbmotválljejuvvon
doaimma: Gullevaš olmmoš ferte danin leat oaččuhanmielalaš
(vrd. kapihttal 2.4) .

Muhto go muhtin válgabiirriin leat oalle unnán juridihkalaš ja
sosiála válgadohká-laččat-- ja dain vel unnáneappot geat leat
politihkalaš aktiivvalaččat -- de sáhttet šaddat oalle stuora
hástalusat gávdnat oaččuhanmielalaččaid. Jearahallamiin
ovdan-boahtá maiddái ahte ollugat rahčet oaččuhit sihke nissoniid
ja nuoraid maid nammada listtuide. Muhtin ovdamearkkat:

"Mii rahčat oaččuhit nuoraid ja nissoniid. Mii leat geahččalan
oažžut sin mielde searvái ja jienastuslohkui. Go sii šaddet 18-20
jahkásažžan, de nissonat gahččet eret go fárrejit. Go sii máhccet
ruovttoluotta, de váldá guhkes áiggi oažžut sin fárrui. Sii sáhttet
aktiivvalaččat servviin, duodjedoaimmain."

"Stuorámus hástalus midjiide lea oažžut olbmuid čálihit Sámi
jienastuslohkui. Mii geat leat smávvajoavkkuin fertet oalle
oamedovddoheamit bargat sin ektui geain lea eanemus máhttu ja vásáhus
sámivuođa birra."

Dát cealkámušat govvidit máŋga stuora hástalusa sámepolitihkalaš
mobiliserema dáfus. Kapihttal 3.2:s govvideimmet sámediggeválgga
oassálastima leat guovtte-ceahkát proseassan, mas registreren sámi
jienastuslohkui lea vuosttaš ceahkki, ja jienasteapmi lea nubbi. Min
ávdnasat čájehit ahte báikkálaš organisašuvnnat ja listtut leat
bargan ollu oaččuhit olbmuid sámi jienastuslohkui. Vuostálasvuođas
organisa-šuvnnaide ja bellodagaide mat ceggejit listtuid eará mállet
válggaide Norggas, de gullá hirbmat stuora ovddasvástádus bellodagaide
ja organisašuvnnaide mat hálidit Sámediggái. Sii eai galgga dušše
juridihkalaš válgadohkálaččaid vuođul ovtta válgabiirres
oaččuhit vejolaš listokandidáhtaid, muhto sii orrot maid váldime
badjelasas hukset juridihkalaš válgadohkálaččaid vuođu. Báikkálaš
organisa-šuvnnaide sáhttá dát leat hui resursagáibideaddji.

Go juridihkalaš válgádohkálaččaid vuođđu lea sajis, nu ahte sii
leat registrerejuvvon sámi jienastuslohkui ovtta válgabiirres, de ii
álot mearkkaš ahte sáhttá oaččuhit dán joavkkus. Muhtomin sáhttet
politihkalaš joavkkus sierra eavttut vai vissis joavkkut ožžot
áirasiid válgalisttuide. Ovdamearkka dihte sáhttá gáibiduvvot sámegiel
gelbbolašvuohta dahje sajiid juohkin gaskal válgabiirre iešguđet
guovlluid.

"Válgabiirres leat vihtta suohkana. Mii gáibidit ahte golbma
vuosttaža listtus galget leat sámegielagat."

«Leat maid ollu dárbbut maid galgá váldit vuhtii go listtu galgá
ráhkadit, ovdamearkka dihte ferte guovlluid váldit vuhtii".

Dakkár eavttut sáhttet gáržžidit vejolaš kandidáhtaid logu danin go
sosiálalaš válga-dohkálaččat ovtta válgabiirres šaddet
praktihkalaččat unnit go juridihkalaš válga-dohkálaččat. Ii leat
min čuoččuhus ahte dás lea stuorát váikkuhus nissoniid dahje
dievdduid oaččuheapmái, muhto dat geažida ahte dán mállet
sámepolitihkalaš doaimma oaččuhanvuođđu sáhttá loguid dáfus
šaddat unnin muhtin válgabiirriin.

Eará guovddáš hástalus orru leame oažžut nuoraid beroštit
báikkálaš sáme-politihkalaš barggus. Nuoraid lea váttis oaččuhit
dán oktavuođas danin go ollu nuorat fárrejit eret muhtin sámi
guovlluid osiin. Sáhttá leat váttis oažžut nuoraid beroštit
báikkálaš listtuin go sii ovdamearkka dihte oahpahusa dahje
bargovejolašvuođaid geažil eai oro sin álgoálgosaš
ruovttubáikkis. Vaikko báikkálaš nuorat máhccet ruovttoluotta
iežaset ruovttubáikkiide ásaiduvvot dohko, de ii leat diehttelas ahte
sámepolitihkalaš beroštupmi válgabarggu bokte vuoruhuvvo bajemussii
diliheames eallinmuttos. Dát lea jáhkkimis sihke nuorra nissoniid ja
dievdduid dáfus.

Nuorat geat leat váldiime oahpahusa leat dábálaččat registrerejuvvon
orrume iežaset álgoálgosaš ruovttusuohkaniin, ja eai ge sin
oahpahusbáikkiin. Sii leat danin registrerejuvvon sámi jienastuslogus
dan suohkanis ja válgabiirres gosa ruovttubáiki gullá. Vaikko sii
livčče sámepolitihkalaččat iežaset oahpahusbáikkiin, de sii
livčče ráddjejuvvon čuožžut dain listtuin -- jus ruovttubáiki ja
oahpahusbáiki eai gula seamma válgabiirii.

Váikkuhanfámu- ja váikkuhanvejolašvuođat vásiheapmi váldojuvvojit
ovdan leat eará mállet hástalussan. Muhtin informánttat govvidit
dakkár vásáhusa ahte sii eai oaččo ovdan Sámedikkis iežaset
regiuvnna dahje báikkálašservodaga áššiid. Dát váikkuha
negatiivvalaččat movttiideamis go galgá beroštit sámepolitihkas,
sihke oktagaslaš politihkkarii, muhto maiddái dan ektui ahte
oaččuhit ođđa listo-kandidáhtaid. Kapihttal 2.4:s leat mii
digaštallan politihkalaš beroštumi iešguđetge motiivvaid. Dás
váldui ovdan vejolašvuohta beassat váikkuhit servodatovdáneami leat
dehálaš movttiidahttinfaktoran go oaččuha ođđasitválljemiidda
suohkanstivrraide (Offerdal ja Aarethun, 1995) . Sullásaččat sáhttá
ahte go vásiha ahte ii oaččo dohkke-huvvot iežas oainnuid leat okta
sivvan manin áirasat eai hálit válljejuvvot ođđasit.

"Mis leat čoahkkimat maŋŋil mas muitalit maid mii lea rahčan almmá
olaheamis maidege. Mii fertet čađat duvdit áššiid ovdan. Sii
oidnet ahte mii eat báljo oaččo čađa min áššiid. Dalle šaddá
váttis»

Media rolla gaskkusteaddjin ja informašuvdnabiđgejeaddjin orru
mávssolaš dasa mot politihkkarat vásihit váikkuhanfámu. Eanet
informánttat šállošit go sámi ja dáčča mediain lea váilevaš
beroštupmi áššiid ektui maid sii iežaset válgabiirres hálidit
deattuhit.

«Sámi media ráhkada ovtta ášši sin guovllu persovnnain, muhto ii mis
min guovllus. Sámedikkis mis eai leat seamma vejolašvuođat "cealkit
dearvvuođaid ruoktot", don šattat "ii-persovdnan». Jus min guovllu
dáčča aviissat livčče boahtán Sámediggái, de gal livčče čállán
min birra." Min ávdnasat čujuhit stuora obbalaš hástalusaid dan
dáfus ahte oaččuhit listo-kandidáhtaid
sámediggeválggaide. Demográfalaš dilálašvuođat nugo ássanminsttar
ja báikkálaš bargomárkan, váldojuvvojit ovdan leat mávssolažžan dan
ektui ahte ásahit oaččuhanvuođu. Vásáhus ahte leat doaresbealde
Sámedikki ja guovddáš sámi mediaid ektui orru váikkuheame dasa man
oaččuhanmielalaččat vejolaš listo-kandidáhtat leat.

7.2 Obbalaččat nissoniid oaččuheami birra

Okta ulbmiliin jearahallamiin lei čuvget lea go sohkabealli
mávssolaš faktora nammadanproseassaid oktavuođas. Meastta buot
jearahallamiin boahtá ovdan ahte vásihuvvo erenoamáš váttisin
oaččuhit nissoniid listtuide. Válgalisttuid nissonoasi bajilgovva
čájeha dattetge ahte leat meastta liikka ollu nissonat go dievddut
listtuin (vrd. kapihttal 5.1) . Dát sáhttá mearkkašeame ahte
váttisvuođat oaččuhit nissoniid lea stuorámus listtuid
njunušsajiid dáfus. Eanet informánttat deattuhit namalassii man
rahčamus lea oaččuhit nissoniid, maiddái sajiide hui badjin
listtuin. Čuovvovaš sitáhtat leat ovdamearkan hástalusaide nissoniid
oaččuheami dáfus:

"Jus mun jearan nissoniin, de sii sivahallet isida, mánáid ja
diimmu. Sii sáhttet gal leat fárus oalge-persovdnan, gii čuožžu
duogábealde. Muhto go galgá oažžut sin ovdan, de gal sii
suorganit. Muhto jus nagodit oažžut sin ovdan, de gal sii leat
hirbmat aktiivvalaččat. Mun lean máŋgii jurddašallan lea go
iešluohttámušas sáhka. In dieđe. Mun jurddašin dan birra go galgen
sin oažžut fárrui dásseárvojođi-headdjin. Don fertet čievččastit
sin luovos. Dat lea lossa proseassa."

"Go mii leat geahččalan oažžut nissoniid fárrui, de sii eai báljo
duostta. Sin mielas lea beare stuora gáibádus. Sii hálidit vuoruhit
mánáid. Ollu čeahpes nissonat livčče sáhttán leat nr.1".

"Váldoášši lea ahte nissonat leat njáiggubut, mii bivdit ándagassii
go mii dadjat juoidá. Mii eat čuorvvo nu garrasit. Nissonat eai leat
oahppan ahte dá lean mun, ja mun lean buoremus."

" Mun in leat geigen oaivvi ovdan, jerren alddán, nagodan go mun dan,
maid dat mearkkaša? Mus ledje nu ollu diŋggat mat dahke ahte hálidin
čuožžut 1. sajis. Muhto dasto jurdilin, vuoi gáfat, in nie
iešráhkis gal hálit leat."

"Nuorra nissonat vuoruhit earáládje, go leat šaddan boarráseabbun it
ge leat leamaš aktiivvalaš, de gal lea váttis beassat sisa. Leat
sihkkarit ollu nissonat geat livčče sáhttán hálidit leat Sámedikkis,
muhto sii eai dieđe mot sii galget beassat fárrui politihkalaš
lávdái. Ii leat dušše boahtit ja dadjat, mun áinnas hálidan
čuožžut listtus, válljebehket mu! Jus leat válljen eret
politihkalaš beroštumi ja mánát leat sturron, de ii leat dušše
boahtit ja dadjat ahte áiggut fárrui. Dasa livččiimet dárbbašan
nissonfierpmádaga. Mun jáhkán ollu nissonat dovdet iežaset okto."

Dáin cealkámušain bohtet ovdan muhtin oaivilat makkár sivat
vejolaččat sáhttet go nu unnán nissonat leat fárus
sámepolitihkas. Badjin čuožžut listtuin ja válljejuvvot sisa
mielddisbuktá dávjá eanet bargonoađi ja ahte ferte "duvdit" áššiid
ovdan almmo-laččat. Informánttat váldet ovdan ahte váilevaš
politihkalaš vásáhus ja iešluohttámuš leat mávssolaš sivvan go
nissoniid lea váttis oaččuhit njunušsadjái.

Viidáset oaidnit ahte njáiguvuohta orru leamen iešvuohta mii gullá
nissoniidda. Lea go dalle nu ahte váilevaš njáiguvuohta -- ahte
alcces bidjat mihttomeriid -- árvvoštallojuvvo leat eahpenissonlaš?
Mearkkaša go dát ahte nissonat geain lea mihttomearri oassálastit
politihkalaččat eai guldal dáid mihttomeriid danin go dat eai heive
oktii dábálaš nissongovain? Ipmirdit go nissoniid politihkalaš
mihttomeriid leat áittan danin go dat hástalit dan mii lea vuođđun
dievdovuhtii ja nissonvuhtii dálá sámi servodagas? 45 Min mielas goit
lea veara jurddašit nissongova birra mii boahtá ovdan
jearahallamiin. Lea go dát duođai govva mii heive (eanas) 
ođđaáigásaš sámi nissoniidda, dahje lea go govva njáiggos,
viššalis fuolaheaddjis álkidahttin sámi nissonis - ja juoga maid
geavahit strategalaččat čilget nammadanproseassaid ja válggaid
bohtosa?

Kapihttal 2.5:s válddiimet ovdan nissonáirasiid Davviriikkaid smávva
našuvnnain, gos nissonat oalle maŋŋit serve našuvnnalaš
politihkalaš lávdái, ja geažidedje iešguđet sivaid
dasa. Árvvoštallojuvvo go politihkalaš beroštupmi sámi
našuvnnalaš lávddis, Sámedikkis, leat dievdobáikin? Seammás
digaštalaimet kapihttal 2.1:s iešguđet málelt politihkalaš
oassálastimiid. Jus leaš nu ahte nissonat unnit go dievddut
oassálastet politihkalaš bargui joavkkuin mat servet Sámediggeválgii,
de dat ii mearkkaš dárbbašlaččat ahte sámi nissonat eai earáládje
beroš politihkalaččat. Čuovvovaš cealkámuš govvida dan:

"Eatnasat beroštit báikkálaš politihkas, go olle Sámediggedássái, de
šaddá beare stuoris ja váttis."

"Ollu nissonat dadjet sii eai hálddaš politihka, dan dáfus ahte
váldit sáni. Mis ii leat iešluohttámuš dien suorggis. Mii ipmirdit
dan leat dievdobáikin. Giliservviin, falástallanservviin sii doibmet
bures. Sii leat fárus joavkkuin ja servviin, gos dovdet ahte sii
hálddašit dan. Nu jurddašan maiddái mun, doppe gos mánát leat, doppe
áiggun mun maid fárus. Dalle ii leat šat áigi eará diŋggaide."

Politihkalaš vásáhus ja iešluohttámuš lea hui dehálaš
válgagižžus. Smávit joavkkuid áirasat govvidit dan nu ahte stuora
joavkkut sáhttet sáddet dovddus ja hárjánan politihkkariid
politihkalaš giččuide. Gáibiduvvo vásáhus go singuin galgá
deaivvadit, ja dát vásáhus ii báljo gávdno smávit joavkkuin. Soaitá
dušše son gii lea bajemusas listtus gii sáhttá dahkat "doarvái
buori" barggu. Danin šaddá dábálaččat dievdu "gii galgá vuovdit
gálvvu":

«Mun nammaduvven 2:žin. Lei dehálaš ahte oaččuimet ovtta nissona
hui bajás. Dan digaštalaimet ollu, seammás go geahčaimet ahte son
gii lei 1:žin sáhtii oažžut ollu jienaid. Son gii lei leamaš 1:
žin lei dovddus. Mun ledjen apmasit".

"Dáppe min guovllus fertejit olbmot dovdat "gálvvu" maid galgá vuovdit
ovdal go sii jienastit gullevaš olbmo. Nissonat eai leat ožžon
mihtilmas posišuvnnaid, nugo maid NN (okta dain aktiivvalaš
nissoniin Sámedikkis) lea beassan čájehit. Mun jáhkán ahte jus
nissonat livčče beassan fárrui komitéaide, de livččii maiddái
šaddan eanet publisitehta."

Jus aŋkke nagodivččii oaččuhit nissoniid sajiide hui badjin
listtuin, de sáhttá vásihit ođđa hástalusaid. Muhtin informánttat
čujuhedje dasa ahte nissonat geat leat leamaš bajemusas dahje hui
badjin válgalisttuin muhtin báikkiin leat sihkkojuvvon eret
listtuin. Dát deattuhuvvui leat negatiivalažžan go boahtteáiggis
galgá oaččuhit eará nissoniid.46

Gal lea gal diehttelas nu ahte gávdnojit maiddái ollu nissonat geat
leat sihke oaččuhanmielalaččat ja geaid duođai válljejit sisa
Sámediggái. Mot dasto sii vásihit politihkalaš árgabeaivvi
Sámedikkis? Ovdamearkka dihte leat muhtin áirasiin mánát. Makkár
hástalusaid dat mielddisbuktá sidjiide go guhkit áigodagaid leat eret
ruovttus, máŋgga geardde jagis? Makkár praktihkalaš ortnegiid lea
Sámediggi ásahan dustet dáid hástalusaid? Vuolábealde ovdanbuktit
muhtin cealkámušaid mat govvidit dáid gažaldagaid:

"Sáhttá váttis nissoniidda geain leat mánát oassálastit
Sámedikkis. Sii hálidit mielde, muhto eai ovddemusas. Jus dievdu galgá
fuolahit bearraša, de ii leat nu álki."

"Mus leat leamaš mánát fárus. Mis bajidedje mánnabearráigeahču
máksomeari. Mus lei mánnabiigá. Dál lea losibut leat fárus go mánát
leat sturron. Mun hálidan leat sin astoáiggedoaimmain fárus".

"Nuorra nissoniid dáfus, de lean oaidnán váttisvuođaid dan vahku go
mis lea dievasčoahkkin. Lea váttis dán doaimmahit lotnolagaid
smávvamánáiguin. Sámediggi lea beare unnán strukturerejuvvon, don
čohkkát dievasčoahkkimis 8 diimmu juohke beaivvi, ja dasto leat 10
-12 diibmosaš čoahkkimat beaivválaččat olles vahku. Dál leat oalle
ollu oktováhnemat, ja nissoniidda lea lossat doaimmahit dan
lotnolagaid. Dievasčoahkkinsála lea badjin ja mánáidlatnja lea
gealláris. Jus áššiid mearridit pubas ja báras ja nissonat eai
bearehaga searvva dakkár báikkiide, sihke praktihkalaš ja eará sivaid
geažil, de dat mearkkaša ahte dievddut mearridit mii Sámedikkis
ovddiduvvo politihkalaččat."

Dát cealkámušat muitalit ahte vaikko Sámediggi lea ásahan ortnegiid
mat galget dahkat álkibun smávvamánnaváhnemiidda bargat
politihkalaččat, de eai leat aŋkke nu viiddis
ortnegat. Mánáidlatnja sámediggevisttis ja doarjja
mánáidbearráigehččui eará báikkis dahje ruovttus čovdet dušše
muhtin hástalusaid maid smávvamánná-váhnemat vásihit. Kapihttal 2.4:s
čujuheimmet guorahallamii nissoniid birra báikkálaš politihkas ja
makkár mokta sis lea ođđasit válljejuvvot dahje ii (Nergård
1994) . Dás ovdanboahtá ea.ea ahte fuollageatnegasvuođat hárve
mearridit vállje go heaitit dahje joatkit álbmotválljejuvvon
áirrasin. Mii navdit dattetge ahte mátkkoštan-áigi ja guhkes
áigodagat eret ruovttus earuhit sámediggeáirasa dábálaš báikkálaš
politihkkaris, ja ahte dakkár dilálašvuođat sáhttet mávssoleabbun
sámedigge-áirasiidda.

Eará informánttat deattuhit bargomálliid eanet go praktihkalaš váttisvuođaid:

"Sámedikkis lea nubbi nuppi gilvaleaddji, das lea sáhka boahtit
rievttes posišuvdnii. Mun in beassan geavahit iežan nanu beliid, mun
vuollánin. Mun in ožžon bohtosiid iežan máhtu vuođul, in beassan
ávkkuhit iežan, in beassan bargat iežan áššiiguin. Vuoittáhallen
ja ii šaddan ovdáneapmi."

Muhtin cealkámušaid vuođul sáhttá maid jearrat ahte leat go
Sámedikki struktuvrrat heivvolaččat go nissonin galgá ovddidit
áššiid ja bargat áššiiguin? Muhtin nisson informánttat
čuoččuhedje ahte politihkalaš áššiid mearridit pubain ja
sávnnjis, báikkit mat sin mielas leat dievdobáikikit. Sii dadje
viidáset ahte sii dovde sidjiide ii heive bargomálle mii sin mielas
vásedin lei gilvvuid ja njunnálaga bidjamiid vuođul. Dán sáhttá
geahččat kapihttal 2.4 oktavuođas, mas mii ea.ea. válddiimet ovdan
movtta politihka oaččuheami ja ođđasitválljema dáfus. Offerdal ja
Aarethun (1995) dieđiheaba ahte beare ollu bellodatpolitihkka ja
riiddut sáhttet vejolaš sivvan dasa ahte politihkkarat eai hálit
ođđasit válljejuvvot suohkanstivrraide. Dasa lassin čujuheimmet
Flotves (1999) cealkámuššii ahte negatiivvalaš vásáhusat politihkas
sáhttet danin go (erenoamážit nisson) oassálastit vásihit ahte sii
gillájit ráđđen-teknihkaid.

Muđui mii navdit ahte dat mot áirasat vásihit Sámedikki báikin,
maiddái sáhttá leat dan geažil go Sámediggi dahká iežas
politihkalaš mearrádusaid dievasčoahkkimiin mat lágiduvvojit njealje
geardde jagis ja bistet vahku. Dat mielddisbuktá ahte čoagganemiin
šaddet garra bargoáigodagat, mat fátmmastit sihke dievasčoahkkimiid
ja siskkáldas joavkočoahkkimiid. Dasa lassin lágidit maiddái muhtin
joavko-čoahkkimiid olggobealde dievasčoahkkimiid. Sámedikki
válljejit miehtá riikka juohkásan válgabiirriid vuođul, mii
mielddisbuktá ahte iešguđet joavkkuid miellahtut sáhttet orrut hui
bieđggus. Čoahkkaneapmi joavkočoahkkimiidda danin mielddis-buktá
guhkes mátkkoštangaskkaid ja stuora goluid. Ii leat nappo
eahpelunddolaš ahte dakkár bargodilálašvuođain go lea čoahkkanan
ávkkuha áiggi buoremusat, nu ahte formálalaš čoahkkimat ja eanet
eahpeformálalaš guorahallamat leat eahkedis.

7.3 Leat go dásseárvu ja sohkabeali rollat fáddán? Nissoniid
politihka oassálastima ferte geahččat dásseárvvu ja
sohkabealeminstariid ektui. Dássážii orru leat nu ahte sohkabeali ja
dásseárvvu gažaldagat leat unnán biddjon politihkalaš joavkkuid
áššelistui. Sámepolitihkalaš bargu lea leamaš čohkke-juvvon
báikkálaš áššiide, vuođđodoaimmaide mat oainnusindahket
sámivuođa báikkálaččat ja regionálalaččat, ja váldet vuhtii
báikkálaš sámi kultuvrra. Dá fas ovdamearkkat jearahallamiin:

"Mii eat leat ollen nu guhkás ahte sáhttit hupmat dásseárvvu birra,
lea eambbo ságas birget. Deháleamos lea oainnusindahkat sámivuođa."

Dát sitáhtta čilge váttisvuođaid maid mii dovdat fas ovdalaš sámi
nissonlihkadusas, vrd. kapihttal 6.3. Das čujuheimmet mot dán
lihkadusa máŋggaládje vuostálaste danin go dat válddii fuomášumi
eret čearddalašpolitihkalaš lihkadusas. Lea go ain nu ahte sámi
servodathuksen lea nu rašes proseassa ahte ii gierdda "siskkáldas
stuimmi" go fuomášuhttá dásseárvvu ja ahte politihkalaš doaimmain
galgá leat dássedit juohku? Lea go nu ahte dásseárvvodigaštallama
siskkáldas "systemacuiggodemiin" ipmirdit ahte fuomášumi váldet eret
čearddalašpolitihkalaš digaštallamis?

Informánttat maid celke ahte nissonat ja dievddut beroštit iešguđet
áššesurggiin. Njuolggo gažaldahkii mat sidjiide leat deháleamos
áššin, min informánttaid gaskkas vástidedje dievddut ahte ealáhus-
ja vuoigatvuođaáššit ledje dehálaččat. Nissonat deattuhedje
giela, kultuvrra ja skuvlla. Unnán dievddut namuhedje daid áššiid:

"Sámi servodagas leat sierra dievdobáikkit ja nissonbáikkit. Sámi
servodagas lea erohus nissoniid ja dievdduid gaskkas. Dievddut
beroštit vuoigatvuođain ja EO:s. Nissonat beroštit skuvlaáššiin
ja gielas. Ii leat leamaš makkár ge dásseárvo-digaštallan NN:s (dás
refererejuvvo politihkalaš jovkui) ."

"Nissonat sáhttet searvat jus fuomášupmi čohkkejuvvo
bearašpolitihkkii ja boarrásiidda. Nissonat leat mielde
falástallanservviin gos sáhttet bargat mánáiguin ja nuoraiguin. Sii
sáhttet maiddái bargat friddjabut. Lea stuora erohus dievdduid ja
nissoniid gaskkas. Dievddut beroštit bargosajiin ja guolástusas. Sii
eai beroš bearehaga fuollapolitihkas".

Kapihttal 2:s namuheimmet ahte váikkuhanfápmu vissis áššiin sáhttá
leat dehálaš movttafaktoran politihkalaš oassálastimii. Mii eat
áiggo čuoččuhit ahte áššedeattu-heami erohus min informánttaid
gaskkas govvida obbalaš erohusaid sámi nissoniid ja dievdduid dahje
erenoamážit dievdo ja nisson sámepolitihkariid gaskkas. Muhto jus nu
dahká -- maid dat muitala midjiide Sámedikki politihkalaš fuomášumi
birra? Mearkkaša go dat ahte dievdduid eanetlohku Sámedikki áirasiid
gaskkas váikkuha dasa makkár áššiid Sámedikkis vuoruhit? Dahje
sáhttá go čoahkádus leat nuppe-gežiid -- ahte Sámedikki váilevaš
váikkuhanfápmu áššiin mat leat dehálaččat nissoniidda dagaha ahte
nissonat eai leat nu oaččuhanmielalaččat?

Dásseárvu orru leat dakkár áššesuorgi mas ovddemusat nissonat
beroštit. Okta nissoninformánta govvidii dan ná:

"Lea easkka dál ahte dásseárvu váldo duođas fáddán, muhto dat oidno
beare unnán bušeahtas. Leat nissonat geat ohcalit dásseárvvu, mii
fertet leat goziheaddjit, dat sáhttá leat lossat. Dásseárvu ii leat
leamaš fáddán, dat ii leat váldon ovdan. Ii ovdal go dál, go oidnet
ahte nissonoassi lea unnán."

Maiddái dievdoinformánttat celke ahte dásseárvopolitihka ovddideapmi
vuosttažettiin ja ovddemusat lea nissoniid ovddasvástádus. Dásseárvu
orru leat áššesuorgi maid sii dárbbašlaččat eai hilggo, muhto sis
lea oalle passiiva oaidnu dasa:

"Sámedikkis lea leamaš nissonfierpmádat, muhto sii doalahit iežaset
áššiid sierra. Sii galggaše váldit ovdan nissonáššiid
rahpasit. Sii galggaše oahpahit midjiide dievdduide nissonáššiid
birra".

Min ávdnasat muitalit viidáset ahte sámi servodat ain lea oalle
sohkabeale-juogaduvvon, vaikko muhtin informánttat oaivvildedje dát
lea rievdame:

"Dásseárvvu eai leat atnán váttisvuohtan. Sámi servodat ii leat
leamaš nu juogaduvvon ahte nissonat galget oassálastit politihkalaš
eallimii. Nissonat galge leat ruovttus, dievdu galggai doaimmahit buot
mii lei šilljobirrasa olggobealde. Danin lea dievdu doaimmahan
politihka, nissoniid mielas sii eai galgan seaguhit iežaset dasa. Sin
mielas ii gullan dat sin bargui, dahje sii eai hálidan. Dál oaidnit go
jearrat ahte galget go nissonat čuožžut listtus. Sii jerret ahte
mielddisbuktá go dát riskka oažžut geatnegasvuođaid. Dalle eai
gille. Jus sii čužžot vuolemusas listtus, almmá geatnegasvuođaid
haga, de gal áigot fárrui. Lei dievddu geatnegasvuohta nagodit
oažžut birgenlági. Nisson galggai fuolahit ruovttu. Muhto mii
oaidnit ahte dat lea rievdame."

Sihke nissonat ja dievddut min informánttaid gaskkas dovddahit ahte
nissoniin lea váldoovddasvástádus bearrašii ja báikedollui. Nissonat
dovddahit viidáset ahte dievddut unnán veahkehit ruovttus. Goappes
sohkabeali informánttat oaivvildedje ahte nissonat dovdet stuora
ovddasvástádusa mánáide, veahkehit láhčit ja čuovvut sin
astoáiggedoaimmaid. Viidáset govvidit sii ahte go nissonat oassálastet
servviide go leat doaimmat mánáid ja nuoraid váste.

Okta nisson informánttain muittuhii maiddái ahte sámi bearrašiin ii
leat dušše eadni, áhčči ja guokte máná:

« Sámi nissonat eai vuorut dušše isida ja mánáid, muhto maiddái
earáid. Sámi kultuvrras lea nisson stuora doarjja mii doallá visot
ovttas -- son vállje doalahit visot ovttas."

Dat ahte stuorabearaš ja sohka maiddái gáibida nissoniid áiggi ja
fuola bidjá stuora gáibádusaid sámi nissonii. Sáhttá go leat nu ahte
muhtin sámi nissoniin ii leat šat veadju politihkalaš beroštupmái,
erenoamážit jus sis leat smávvamánát ja dasa lassin vel soitet
beroštit sámi áššiin bargooktavuođas? Min ávdnasat maid čujuhit
dan guvlui ahte nissonat váldet badjelasas ovddasvástádusa joatkit
sámi kulturárbbi viidáset mánáide. Dat lea juste nu mot dutkan sámi
nissoniid birra, mii muitala ahte sámi eatnit gillájit
"ruossalasdeattu" danin go sin háldui biddjo ovddasvástádus viidáset
fievrredit sámi servodaga árvvuid boahtte bulvii, seammás go servodat
ii doarjjo dán (Eikjok 1989) . Sámi nissonat ožžot dan dáfus stuorát
noađi go dáčča nissonat.

Obbalaččat orru nu ahte ollu nissonat vuoruhit mánáid ja
bearraša. Sii beroštit báikkálaš kulturdoaimmain ja
astoáiggedoaimmain mánáid ja nuoraid ektui. Sii leat politihkalaš
aktiivvalaččat iešguđet servodatsurggiin, nugo ovdamearkka dihte
eaktodáhtolaš organisašuvnnain. Rabas gažaldat dasto sáhttá leat
ahte fállet go politihkalaš bellodagat/joavkkut geat ceggejit
listtuid sámediggeválggaide vejolašvuođaid sámi nissoniidda geavahit
iežaset vejolašvuođaid ja beroštumi?

7.4 Mot oažžut eanet nissoniid beroštit? Min jearahallanávdnasiid
cealkámušaid ektui nissonat hárve leat duostilat beassat fárrui
listtuide -- sii leat joavkun unnit oaččuhanmielalaččat. Ollu
oktavuođain ferte ollu humahit ovdal go nissonat vulget fárrui. Dat
sáhttá lea danin go váilu politihkalaš vásáhus -- mii fas sáhttá
danin go sámepolitihkas váilot báikkit gos sáhttá oažžut dakkár
vásáhusa.

" Ii leat ija badjel dahkkon oažžut eanet nissoniid sisa Sámediggái,
dat ferte sajáiduvvat. Ii leat ge nu ahte lea dušše dievdduid
sivva."

"Máŋgii leat nissonat leamaš eanetlogus nammadančoahkkimis, muhto
politihkka lea proseassa, dus ferte leat vásáhus. Nuorat fertejit dan
oahppat árrat. Lea erohus sin gaskkas geat eai leat leamaš mielde
politihkas ja geat leat leamaš mielde. Váldá muhtin jagiid ovdal go
ohppet ákkastallat."

Muhtin informánttat deattuhedje ahte dárbbašit doarjaga
lagasbirrasis, juogo guoimmis dahje lagamus bearrašis, eará nissoniin
dahje stuorát fierpmádagas:

" Lean dakkár posišuvnnas ahte sáhtášin jurddašit álgit dasa. Muhto
mus lea isit gii bargá 9-4 rádjái. Na manin son ii galggaše čohkkát
ruovttus ja váldit vára mánáin? Lean álot leamaš aktiivvalaš, manin
galggašin čohkkát ruovttus? Lean dadjan "don galggat leat ruovttus
ja leat áhččin" it " don galggat leat ruovttus ja váldit vára
mánáin". Lea várra dalle go lea sáhka dásseárvvu birra."

"Lei proseassa oažžut mu fárrui, sii geavahedje guhkes áiggi. In
báljo hálidan fárrui listui. Jurddašin, nugo eará nissonat, ahte
politihka in máhte. Ollugat riŋgejedje, sii ráhkadedje
fierpmádaga. Mu isit doarjjui jurdaga."

"Go eará nisson váldá sáni, de geahččalan doarjut su. Lea dehálaš
ahte nissoniid gaskkas leat fierpmádagat. Muhto nissoniid gaskkas eai
gávdno fierpmádagat. Vaikko mis leat nisson ráđđelahtut, de eat leat
oaidnán beare olus dásseárvo-gažaldagaide, dat ii leat ávkkuhan."

"Jus ii livčče nissoniid luohttámuša dihte, de in livčče vuolgán
fárrui. Dievddut eai leat dorjon mu."

"Dievddut sámi birrasiin fertejit movttiidahttit go addet luohttámuša
nissoniidda ja oidnet ahte nissonat álbmotválljejuvvomiid searvvis
leat dehálaš buktosin sáme-kultuvrii. Dievddut eai atte dan
luohttámuša nissoniidda ahte sii báikkálaččat movttiidahttet.

Lea maiddái čalbmáičuohcci ahte dán jearahallanávdnasiid nissoniin
geat leat dahje leat leamaš válljejuvvon Sámediggái lea báikkálaš
fierpmádat duogábealde. Dát fierpmádat movttiidii ja doarjjui sin
čuožžut 1.sajis -- vaikko sáhtii ádjánit ovdal go sii mearridedje
searvat válgii. Dát ii leat dušše nissonfierpmádat, muhto sin
sáme-politihkalaš biras maid doarju sin čielgasit. Ahte dát
fierpmádat doaibmá ná, mearkkaša ahte lea buresásaiduvvon ja
aktiivvalaš sámepolitihkalaš biras.

Orru hui mávssolaš makkár miellaguottut sis leat geat báikkálaš
dásis ceggejit listtu. Sii fertejit dovddastit áigot go duođai
nissoniid sisa, ja sii fertejit dasa ráhkadit strategiija. Muhtomin
ferte dievdu duohtavuođas mearridit ahte galgá go son bidjat "iežas"
saji nissona háldui:

"Mun in liiko go leat šaddan unnit nissonáirasat. Sii geat hupmet
eanemusat nuoraid- ja nissonáirasiid birra leat sii geat ieža
čužžot bajemusas listtuin. Mii fertet oažžut sisa ođđa
návccaid. Mis galgá viidodat boarrásiid rájes gitta nuoraide. Dat lea
dearvvašlaš Sámediggái".

"Dievddut eai atte saji, jus nissoniid dahje nuoraid galgá válljet
sisa, de fertejit dievddut addit saji. Mun jáhkán ahte leat ollu
nissonat liikojit bargat dan vuogádagas. Jus álggos leat beassan sisa,
de gal liikot vuogádahkii."

Mii čilget dáid cealkámušaid nu ahte jus galgá oažžut eanet
nissoniid beroštit, de ferte mieleavttos oaččuheapmi -- ja ferte
rievdadit miellaguottuid sihke nissoniin ja dievdduin das ahte
politihkka maiddái lea nissonbáiki.

7.5Kapihttala čoahkkáigeassu Ovdal go álgit čoahkkáigeassit dan masa
leat čujuhan dán kapihttalis, de áigut cuiggodit ahte nammadeamit
leat boađusin proseassain mat dábálaččat leat čihkosis olggobealde
geahččamii. Proseassa bohtosat, dm. gárvves listtut, leat čalmmus
buohkaide, muhto eai leat máŋggas geain lea vejolašvuohta čuovvut
iešalddis siskkáldas nammadanproseassaid. Maŋit áiggis sáhttá váttis
duođaštit mii aiddonassii dáhpáhuvai dađi mielde. Aŋkke sáhttá
leat ávkkálaš fuomášuhttit ii dušše bohtosa, muhto maiddái
proseassa - juoga maid mii goit juobe leat vissis muddui dahkan dás.

Muđui lea nu ahte nammadeamit dáhpáhuvvet ráddjejuvvon áigodaga
siste, dávjá gáržžes áiggis. Iešguđet evttohasaid geažil sáhttet
šaddat garra siskkáldas šiehta-dallamat. Ja nugo leat oaidnán:
Báikkálaš bellodagain ja organisašuvnnain ii leat dárbbašlaččat
sohkabealejuohku mearrideaddjin go listtuid evttohit. Eará dárbbut,
nugo báikkálaš gullevašvuohta, geográfiija ja giellageavaheapmi
sáhttá vuoruhuvvot ovdalii nammadeamis.

Min ávdnasat dadjet unnán dan birra geat oassálastet nammademiin, ja
mot daid organiserejit. Dát mállet ávdnasat leat eahpitkeahttá
miellagiddevaččat dán guorahallama čuolbmačilgehusaide, muhto dat
leat leamaš nu váddása duohken ahte mis ii leat leamaš
vejolašvuohta viežžat daid. Dát mielddisbuvttášii oktavuođa ollu
listoceggejeddjiiguin, ja dasa lassin eaktuda ahte nammadanproseassat
leat duođaštuvvon ja ahte listoceggejeaddjit leat mielas bidjat
duođaštusaid háldui.

Suohkanválggaid dutkan čájeha dattetge ahte dávjá leat bellodatolbmot
guhkes duogážiin geat oassálastet nammadanproseassain (Ringkjøb
2000) . Jus leat unnit nissonat go dievddut geain lea politihkalaš
vásáhus sámepolitihkas, leat go dalle nissonat fárus
nammadankomitéain? Ja jus fierpmádagat leat dehálaš politihkalaš
oktavuođat, nammadit go dalle dávjá nammadankomitéa fierpmádagain?

Prošeavtta jearahallanoasis leat mii geahččalan oažžut gova das
mot muhtin oassálastit leat vásihan dan dehálaš proseassa. Seammás
leat maid oahpásnuvvan mot sii ipmirdit sámepolitihkalaš árgebeaivvi
leat doppe gosa sii gullet, ja mot sii vásihit politihkalaš barggu
Sámedikkis, juogo leaš ieža oassáváldin dahje oidnet dán barggu.

Obbalaččat ferte deattuhit ahte min jearahallanávdnasat eai moktege
leat doarvái fátmmasteaddjit -- ii viidodaga iige čikŋodaga dáfus --
nu ahte sáhttá buktit čielga ja ovttalágan čuoččuhusaid daid
gažaldagaid ektui mat mis ledje. Min váldo-ipmárdusaid jearahallamiin
maid čađaheimmet sáhttá čoahkkáigeassit čuovvovaš
váldočuoggáiguin:

Smávva válgabiirriin ja/dahje politihkalaš birrasiin leat juo
álgoálggus beare unnán válljendohkálaš kandidáhtat geaid gaskkas
sáhttá válljet. Dan geažil šaddet maiddái unnán vejolaš nisson
listokandidáhtat.

Obbalaččat lea váttis oaččuhit nissoniid sámepolitihkkii. Ollu
nissonat sáhttet mieđihit čuožžut válgalisttus, muhto ii sihkkaris
sajis. Nissonat dávjá dárbbašit ollu doarjaga go galget čuožžut
vuosttaškandidáhttan.

Leat iešguđet sivat manin nissonat eai hálit leat bajemusas
listtuin. Muhtumiidda lea vuosttažettiin bearašdilálašvuohta,
earáide váilevaš politihkalaš vásáhus. Eará momeanta sáhttá leat
ahte politihka maid sámediggelisttut ovddastit, eai atte saji
nissoniid vásáhusaide ja dasa mot sii vuoruhit áššiid.

Jearahallamiin oidno ahte sámepolitihkalaš birrasiin ii leat leamaš
dahje leat bearehaga dásseárvu ovdandivvojuvvon. Ollu nissonat orrot
čadnon árbe-virolaš rollaide maid geažil lea váttis lotnolagaid
doaimmahit bellodat-politihkalaš doaimmaid. Nissonat vuoruhit ieža
(vejolaččat fertejit vuoruhit?) mánáid ja bearraša. Nissonat servet
dávjá joavkkuide ja servviide mánáid ja nuoraid dihte.

Máŋgga válgabiirres lea sámepolitihkalaš biras unni, ja sis lea
doarvái rahčamus ceavzit. Dát sáhttá dagahit ahte ii leat sadji
bargat nisson ovddastemiin. Leat erohusat gaskal guovlluid gos sámit
leat minoritehtan ja majoritehtan. Sámediggeáirasat
"minoritehtaguovlluin" dadjet ahte sii ožžot unnán bohtosiid
iežaset áššiin Sámedikkis. Sii ožžot maiddái unnán
vejolaš-vuođaid "dearvvahit ruoktot" iežaset jienasteddjiide
mediaid bokte. Dát sáhttá váikkuhit moktii oassálastit válgii.

Muhtin informánttat smávva joavkkuin cuiggodedje ahte rievdadusat
Sáme-dikki siskkáldas organiseremis go geahpidedje lávdegottiid,
komitéaid j.s. loguid, de šaddá váddáseabbun gávdnat báikkiid gos
sáhttá hukset politihkalaš vásáhusa ja máhtu.

Válgabiirriin gos lea buorre nissonovddasteapmi, dávjá gávdno
báikkálaš dihtomielalašvuohta ahte dát lea dehálaš, ja dávjá
maiddái aktiivvalaš sáme- ja nissonpolitihkalaš fierpmádagat. Orru
nu ahte guovlluin main lea guhkit organiserejuvvon sámepolitihkalaš
historjá, doppe leat eanet nissonat geat beroštit
sámepolitihkas. Nissonat leat leamaš aktiivvalaččat sámeservviin ja
dainna lágiin ožžon vásáhusa, sihke báikkálaččat ja obbalaččat
sámepolitihkas.

Nisson informánttat geat ieža leat leamaš sámediggeáirasat,
deattuhedje iešguđet ládje leat go- ja vejolaččat mat sáhttet leat
-- praktihkalaš váttisvuođat dahje negatiivvalaš vásáhusat go
oassálastá sámedigge-čoagganemiide.


Jus galgá rievdadit nissoniid politihkalaš stáhtusa sámepolitihkas,
de ferte vuollelis mobiliseret ja oažžut positiiva ja aktiivvalaš
dáhtu politihkalaš organisašuvnnain geat ceggejit listtuid
Sámediggái. Organisašuvnnain ferte leat dihtomielalaš
oaččuhanstrategiija, ja sii fertejit diehtit gokko nissoniid cakkit
leat.

Loahpalaččat áigut oanehaččat namuhit ahte muhtin jearahallamiid
cealkámušat sáhttet čájeheame ahte nissoniin ja dievdduin muhtomin
leat goabbatlágan ipmárdusat das mot ášši "aiddonassii" lea. Soaitá
nu ahte go dievddut govvidit ahte lea váttis oažžut nissoniid
vuolgit listonjunužin, de dat soaitá veaháš garrasit go nissoniid
čilgehus? Mis leat dattetge beare unnán ávdnasat dadjat maidege
sihkkarit dan birra. Fertet maiddái deattuhit ahte vaikko min
jearahallanávdnasiin eai leat cealkámušat nissoniin geat duođai leat
hálidan -- ja, soitet maiddái rahčan -- oažžut saji listonjunužin,
de ii ábut vajálduhttit ahte historjjás leat máŋga dábálaš oahpes
ovdamearkkat dasa. Man muddui leat unnit dakkár nissonat go ovdal, dan
eat dattetge dieđe.

Dattetge lea váttis beassat eret das ahte duođai orrot leat unnán
nissonat geat álgo-álggus hálidit čuožžut vuosttaškandidáhttan
válgalisttus sámediggeválggain. Lea maiddái nu ahte olggobealde olbmot
eai vaikko mot sáhte hilgut eanemus geava-huvvon ákkaid mat sis leat
geat eai duostta vuolgit fárrui, namalassii ahte hálidit dahje lea
dárbu vuoruhit bearraša ja lagasbirrasa, ja ahte lea
eahpesihkarvuohta váilevaš politihkalaš vásáhusa
geažil. Váttisvuohta lea ahte dát dađibahábut sáhttá šaddat baháš
gierdun: Dain geain ii leat vásáhus, eai oaččo vásáhusa. Siidjiide
geat "válljejit eret" politihka eallima muhtin muttos lea hárve
geaidnu rabas beassat njuolga listonjunužin jus man nu sivas
dađistaga hálidivččii saji sámediggeáirrasin. Ášši ii leat buoret
go politihkalaš suorggis obbalaččat ja Sámedikkis erenoamážit
orrot šaddame ain unnit lávdegottit, komitéat j.s. gos sáhttá
ovdánahttit ja hukset politihkalaš vásáhusaid.

Seammás čájehuvvo ahte válgabiirret gos guhkit áigge leat leamaš
báikkálaš sáme-politihkalaš organisašuvnnat leat muhtumiidda
doaibman "politihkalaš oahppo-báikin". Sullásaččat geažiduvvo ahte
dain válgabiirriin gos dávjá válljejit sisa nissoniid, gávdnojit dávjá
iešguđet mállet sáme- ja/dahje nissonpolitihkalaš fierpmádagat mat
systemáhtalaččat barget ahte nissonat maid galget beassat
Sáme-diggái. Dasa lassin sáhttá dáhpáhuvvat ahte nisson gii dušše
vuostemielas suovai nammaduvvot dainna vejolašvuođain ahte sáhttá
válljejuvvot sisa, boahtá vásihit ahte leat sámediggeáirrasin dagaha
ahte šaddá sihke garrasit ja viidát politihkalaš beroštupmi go mii
álgoálggus lei. Dahje nu mot muhtun informánta dajai: "Mun jáhkán leat
ollu nissonat geat liikojit bargat dán vuogádagas. Jus álggos leat
beassan sisa, de gal liikot vuogádahkii".

Muđui sáhttá váttis eahpidit ahte sihke nissonat ja dievddut duođai
oidnet sihke dárbbašlažžan ja dehálažžan ahte Sámediggi maiddái
galgá leat nissoniid báikin: "Midjiide lei dehálaš ahte NN lea
nr.1. Son lea čeahpes politihkar ja sámepolitihkar. Dás ii sáhte
oktage leat su ovdalis".

 8. ČOAHKKÁIGEASUT

Vuosttaš Sámediggi Norggas válljejuvvui 1989:s. 13 jagis mii lea
vássan dan rájes, de leat oktiibuot njealji sámediggeválggain
válljejuvvon sisa 156 sáme-diggeáirasa -- 39 juohke válggas. 42 dain
156 mandáhtain leat leamaš nissonat, dm. sullii
njealjádasoassi. Konkrehtabut leat 156 mandáhta juohkásan 96
iešguđet persovnnaide, 27 nissona ja 69 dievddu. Sámediggeáirasiid
nissonoassi leat dattetge unnon válggas válgii. 1989 válggas
válljejedje 13 nissona sisa, ja 2001:s fas čieža. Danin lea
nissonoassi Sámedikkis njiedjan oalle dohkálaš 33%:s 1989 válggas
oalle čalbmáičuohcci vuollegis 18%:i maŋŋel 2001 válgga. Leat
ovttastan sihke álbmotválljejuvvon orgánaid maiguin lea lunddolaš
buohta-stahttit, ja Sámedikki iežas ulbmiliiguin das ahte galgá
dássedit sohkabeali juohku sámediggeáirasiid gaskkas.

Lea ge maiddái negatiivvalaš ovdáneapmi Sámedikki nissonáirasiid
dáfus mii lea sivvan dasa go dán prošeavtta leat álggahan ja dát
raporta lea dan čálalaš boađusin.

Seamma áigodagas lea Sámedikki vejolaš jienasteaddjehivvodat --
dm. persovnnat geat leat dieđihuvvon sisa Sámedikki jienastuslohkui
-- lassánan sullii 5.500:s meastta 10 000 persovdnii. Dát leat
juohkásan 13 válgabiirii miehtá riikka, dattetge lea váldodeaddu
Finnmárkkus go guhtta biirre leat fylkkas. Biirriide gullet iešguđet
mutto ollu suohkanat, ja variere ge man ollugat biirriin leat
dieđihan iežaset jienastuslohkui. 2001:s ledje sullii 170:s unnimus
biirres ja 1.500 stuorámus. Juohke válgabiirres válljejit golbma
sámediggeáirasa. Gullá maiddái dán govvii ahte obbalaš
válgaoassálastin lea veaháš njiedjan válggas válgii, muhto ahte govva
variere veaháš eanet iešguđet biirriin.

Dál gávdno unnán systematiserejuvvon máhttu obbalaččat
sámediggeválggaid birra -- ja dalle maiddái sámediggeválggaid birra
sohkabeali perspektiivvas. Vaikko Sámedikkis lea ođđa ja erenoamáš
sadji Norgga politihkalaš systemas, de dássážii ii leat báljo
čađahuvvon mihkkege maid sáhttá gohčodit sámedigge-gullevaš
dutkamin. Okta vejolaš sivvan sáhttá leat das maid bajábealde logut
čájehit, namalassii ahte Sámedikkis lea oanehis historjá ja ahte lea
sáhka oalle smávva loguin maid sáhttá leat váttis atnit vuođđun
čielga konklušuvnnaide ja obbastahttimiidda. Eará sivvan sáhttet
leat metodalaš hástalusat, ea.ea. ahte danin go válgabiirret leat hui
iešguđet stuoru, de sáhttá leat váttis govvidit juohkehačča
vásedin sierra ja erenoamážit buohtastahttit daid. Dutkansuorggi
vuoruheapmi ja gelbbolašvuohta maiddái váikkuha dasa.

Vaikko dilálašvuohta lea veaháš buoret sámediggegullevaš dutkamii,
de eai leat ge almmuhuvvon beare ollu čállagat main lea obbalaš
máhttu dálá ođđaáigásáš sámi servodaga nissoniid ja dievdduid
eavttuid birra. Obbalaš máhtuin oaivvildit máhttu mii ii leat
ráddjejuvvon dihto fáttáide dahje surggiide, vrd. ahte gávdnojit
ođđaset guorahallamat ovdamearkka dihte mánáid
sohkabealesosiáliserema ja boazodoallonissoniid dilálašvuođa
birra. Unnán obbalaš sohkabealegullevaš máhttu sáhttá muhtun muddui
leat danin go unnánat vuoruhit dutkama mii sohka-beali bidjá fáttáid
mielde, sáhttá maid leat muhtun muddui váilevaš resurssaid
geažil. Dasa lassin sáhttá maiddái leat metodalaččat váttis galgat
guorahallat sámi servodaga sohkabealerollaid danin go dat dávjá
varierejit mihá eanet ja leat máŋggabealabut go dat govva mii dávjá
almmolaččat olggosbuktojuvvo.

Juobe goit šaddá hástalussan galgat guorahallat soahkbealerollaid
vejolaš mearkkašumi Sámedikki nissonoassái go sámediggeválggat leat
riika-viidodasaččat ja dasto fátmmastit viidát sis Finnmárkku
eaŋkilsuohkaniid rájes gitta olles fylkkaide lulde riikkas. Juo,
Lulli-Norgga biire lea nai vel stuorát go okta olles riikaoassi ge!
Seammás lea dehálaš ahte lea máhttu sámediggeválgga juohke válgabiire
birra. Danin go buohkain leat golbma mandáhta ja danin leat dat seamma
mávssolažžan dasa makkár čoahkádusa Sámediggi loahpalaččat
oažžu.

Álgo čoahkkáigeasut bajábealde galggaše geažidit ahte dát
prošeaktabargu lea leamaš oalle máŋggabealat. Mii oaivvildit
dattetge ahte go geavahit guokte lassi bargovuogi maid váljiimet
prošektii leat gávdnan goit juobe muhtin momeanttaid maid vuođul
sáhttá eanet ipmirdit buoret guorahallojuvvon ilbmudusa, dm. vuollegis
ja njieddji nissonoasi Norgga Sámedikkis. Čuovvovaččat áigut
čoahkkáigeassit dán prošeavtta deháleamos ipmárdusaid.


8.1 Vejolaš čilgehusat Sámedikki sohkabeali juohkui 

Guorahallan dihte prošeavtta váldogažaldaga -- Mot čilget vuollegis
ja njieddji nissonoasi Norgga Sámedikkis? -- leat mii lotnolagaid
guorahallan dokumeanttaid ja jearahallan oassálastiid geat oassálaste
2001 sámediggeválggas. Dokumeanttain leat viežžan
ea.ea. lohkoávdnasiid njealji sámediggeválggas ja njealji
sámediggeválgga birra. Dáid ávdnasiid leat gieđahallan ja guorahallan
sihke obbalaččat ja sohkabeali perspektiivvas. Jearahallamiid
čađaheimmet vai beassat diehtit mot oassálastit ieža sáhttet
vásihit Sámedikki ja sámedigge-válggaid sohkabeali perspektiivvas,
erenoamážit nammadanproseassa ektui. Fuomaš ahte mii ozaimet
čilgehusaid sihke dasa ahte nissonoassi a) lea njiedjan, ja b) lea
vuollin.

Dat ahte nissonoassi Sámedikkis lea njiedjan maŋŋel go orgána
ásahuvvui spiehkasta álbmotválljejuvvon orgánaid ovdáneamis maiguin
lea lunddolaš buohtastahttit. Mávssolaš gažaldat lea danin:
Mearkkaša go dat ahte 1989 rájes lea leamaš ovdáneapmi mii dagaha
ahte nissonat dađi mielde eai hálit čohkkát Sámedikkis- dahje
mearkkaša go dat ovdáneami mii dagaha ahte nissonat iešguđet sivaid
dihte eai beasa dakkár posišuvdnii?

Vuosttaš guorahallamat lohkoávdnasiin muitaledje midjiide
vuosttažettiin ja ovddemusat ahte nissoniid oassi geat leat leamaš
nammaduvvon Sámedikki válgalisttuide ollislaččat lea leamaš
dássedit 42-44%. Nissonoassi mii lea leamaš listtuid vuosttašsajis
lea dássedit sullii 23-30%, ja nuppesaji oassi lea rievdda-dallan 46
ja 58% gaskkas. Dát oalle dássedis bealit Sámedikki válgalisttuin
mearkkašit danin ahte nissoniid logu njiedjama Sámedikkis ii várra
sáhte čilget dainna ahte nissonat eai nu dávjá hálit nammaduvvot- ja
maiddái duođai -- nammaduvvo válgalisttuide obbalaččat dahje
erenoamážit guovtti bajemus sajiide. Jus dasto ovttastahttá
sámediggeválggaid ovdánahttinbeliid guorahallamiiguin, de mii leat
baicca gávnnahan ahte Sámedikkis njiedjá nissonoassi vuosttažettiin
ja ovddemusat sámediggeválggaid válgaortnega muhtin beliid ja
oassálastin-minstariid muhtin beliid eahpenjulges váikkuhusaid
geažil. Álkit daddjon jurddašit mii dalle ahte dađistaga go eanet
politihkalaš joavkkut leat hálidan oassálastit sámediggeválgii, de
lea šaddan deháleabbun čuožžut vuosttašsajis. Erenoamážit 2001
válggas buvttii dat váikkuhusaid, go dušše golbma dain 39
sisaválljejuvvon áirasiin eai lean leamaš njunuškandidáhttan
iežaset listtus. Seammás ii leat okta ge "dain ođđa" joavkkuin
ožžon sisa nissonáirasiid.

Go eanasmuddui lea vuosttašsaji nammadeapmi man geažil beassá
áirrasin, de maid praktihkalaččat ii mearkkaš ollu Sámedikki
sohkabealejuhkui ahte eanet go 40% listonammaduvvon persovnnain
ollislaččat leat nissonat. Ja go seammás ii ovttage válggas leat
eanet go sullii njealjádas oasis listtuin main lea lemaš nisson
njunuškandidáhtta, de dat mearkkaša ahte systemáhtalaččat leat
leamaš unnit nissonat listonjunužin. Fuomášumi ferte dasto bidjat
nissonoassái bajemusas listtuin.47

Lohkoávdnasiid guorahallan muitalii midjiide viidáset ahte dat 13
válgabiirre leat hui earáláganat dan dáfus man galle nisson
sámediggeáirasa sis leat leamaš válljejuvvon sisa áiggi mielde. Dán
negatiivvalaš treanda duogábealde čiehkadit namalassii logut mat
muitalit ahte golmma válgabiirres leat unnimusat bealli biirre
oktiibuot 12 sisaválljejuvvon áirasiin leamaš nissonat. Nuppe geažis
skálás gávdnat baicca golbma biirre main lea leamaš sisaválljejuvvon
okta nisu -- na juo, vel ii oktage dan buot heajumus biirres! Reasta
čieža biirres variere lohku gaskal guokte ja vihtta.

Dát čielga erohusat nissonáirrashistorihkas oaččui min lagabut
geahččat ahte lea go vejolaš identifiseret biirriin beliid mat
sáhtte lasihit dahje unnidit vejolašvuođa oažžut buori
nissonovddasteami sihke bajemussii válgalisttuin ja sisaválljejuvvon
kandidáhtaid gaskkas. Vejolašvuođat mat dasto mis ledje olámuttos
lohko-ávdnasiiguin buohtastahttit buriid ja heajos válgabiirriid
dattetge eai addán makkárge ođđa vástádusaid min gažaldagaide.

Muhto go dán prošeavttas maid jearahalaimet válljejuvvon oassálastiid
2001 sámediggeválggas, de sáhtiimet joatkit dáid
ávdnasiidda. Jearahallamiid čađaheimmet guovtti biirres gos lei
buorre nissonáirrashistorihkka ja dasto guovtti heajos
biirres. Ollislaččat jearahalaimet 13 oassálasti. Mii deattuhit ahte
jearahallanávdnasat eai moktege leat doarvái viidát -- eai viidodaga
dahje čikŋodaga dáfus -- dasa ahte buktit čielga ja ovttalágan
čuoččuhusaid gažaldagaid ektui mat mis ledje. Jus livččii
leamaš eará válljenmunni, de livčče eará áššit maid sáhttán
deattuhuvvot ja eará mállet vásáhusat váldot ovdan. Muhtin
váldo-tendeanssat leat dattetge čuovvovaččat: Ollu nissonat leat
čadnon árbevirolaš rollaide maid geažil lea unnán vejolaš-vuohta
lotnolagaid doaimmahit politihka. Nissonat vuoruhit ieža
(vejolaččat fertejit vuoruhit?) mánáid ja bearraša. Seammás servet
nissonat dávjá báikká-laččat/lagasbirrasii, erenoamážit joavkkuide
ja servviide mánáid ja nuoraid váste.

Obbalaččat lea váttis oaččuhit nissoniid fárrui
sámepolitihkkii. Ollu nissonat sáhttet miehtat čuožžut
válgalisttus, muhto ii sihkkaris sajis. Nissonat eai hálit leat
njunuškandidáhttan iešguđet sivaid geažil. Muhtumiidda lea
vuosttažettiin ja ovddemusat bearašdilálašvuođa dihte, ja earáide
fas váilevaš politihkalaš vásáhusa dihte. Eará čilgehus lea ahte
politihkka maid sámediggelisttus ovddastit eai atte saji nissoniid
vásáhusaide ja dasa mot sii vuoruhit áššiid. Čájehuvvo dattetge
ahte doarjagiin sáhttet dattetge nissonat geat álgoálggus eahpidedje,
diktit nomineret iežaset njunušsadjái.

Válgabiirriin gos lea buorre nissonovddasteapmi, gávdno dávjá
báikkálaččat dihtomielalašvuohta dasa ahte nissonáirasat leat
dehálaččat, ja doppe leat dávjá maiddái sáme- ja nissonpolitihkalaš
fierpmádagat. Juogalágan konklušuvdnan šaddá danin ahte jus galgá
rievdadit nissoniid politihkalaš stáhtusa sáme-politihkas, de ferte
mobiliseret vuollin ja oažžut positiiva ja aktiivvalaš dáhtu
politihkalaš organisašuvnnain mat ceggejit listtuid Sámediggái. Dáin
organisa-šuvnnain ferte leat dihtomielalaš oaččuhanstrategiija ja
sii fertejit diehtit gokko nissoniid cakkit leat. Muđui gávnnahit mii
ahte nisson informánttat geat ieža leat leamaš sámediggeáirrasin,
deattuhedje iešguđet ládje -- ja vejolaččat mat sáhttet leat --
praktihkalaš váttisvuođat dahje negatiivvalaš vásáhusat go
oassálastá sámediggečoagganemiide.

Ferte maiddái váldit fárrui ahte informánttat čujuhedje ahte
iešguđet válgabiirriin leat iešguđet hástalusat: Guovlluin gos
sámepolitihkalaš biras lea unni, sáhttá sis leat doarvái rahčamus
ceavzit. Dát sáhttá dagahit ahte ii leat sadji bargat nissoniid
ovddastemiin. Leat erohusat gaskal guovlluid gos sámit leat
minoritehtan ja majoritehtan. Sámediggeáirasat "minoritehtaguovlluin"
dadjet ahte sii ožžot unnán bohtosiid iežaset áššiin
Sámedikkis. Sii ožžot maiddái unnán vejolaš-vuođaid "dearvvahit
ruoktot" iežaset jienasteddjiide mediaid bokte. Dát sáhttá váikkuhit
moktii oassálastit válgii. Eará informánttat čujuhit dassa ahte go
Sáme-diggi unnidii lávdegottiid, komitéaid j.s. loguid, de šattai
váddáseabbun háhkat politihkalaš ipmárdusa, vásáhusa ja posišuvnna
mii sáhttá dagahit ahte eanet válgadohkálaččat šaddet vejolaš
kandidáhttan sámediggeáirasa doibmii.

Čoahkkáigeassun cealkit čuovvovaččat Sámedikki sohkabealejuogu
birra: Sáme-dikki válgaortnet oktan válggaid rievdan
oassálastinminstariiguin , dagahit ahte unnit kandidáhtat vuollelis
listosajiin besset sisa. Eahpenjuolgut dat mielddis-buktá ahte unnit
nissonat válljejuvvojit sisa Sámediggái danin go beare unnánat sis
nammaduvvojit vuosttaš sadjái dain politihkalaš listtuin maid
jienasteaddjit válljejit. Mii gávnnahit ahte dát maid heive
teoriijaiguin ahte válgaortnegat mat dagahit ahte válljejuvvo sisa
dušše okta kandidáhtta juohke joavkkus/guovllus, dávjá buktá dakkár
váikkuhusa ahte lea (áddjás) garra bargu lasihit nissonoasi dan
válljejuvvon orgánas.

Muhto lea maiddái min ipmárdus dán guorahallamis ahte unnán nissonat
hálidit čuožžut bajemusas válgalisttuin. Dasa leat máŋga
siva. Erenoamážit orru leat danin go nissonat vuoruhit eará bargguid
ja/dahje nissonat vásihit ahte sis lea váilevaš politihkalaš vásáhus
ja iešluohttámuš. Muhtomin gal sáhtáše nissonat jurddašit
njunušsaji, muhto sii geat nammadit, válljejit dattetge iešguđet
sivaid geažil dievdokandidáhtaid. Dát sáhttá leat gullevaš olbmo
politihkalaš gelbbolaš-vuođa ja vásáhusa dihte,
joavkogullevašvuođa dihte (geografiija, giella) dahje man bures
jienasteaddjit dovdet kandidáhta. Muhto sáhttá maiddái leat nissoniid
njáiguvuođa dihte ja/dahje go eai oaččo doarvái doarjaga
ruovttubirrasis ja lagasbirrasis. Sohkabealli danin ii dárbbaš leat
njuolggo faktora go dievdduid válljejit nissoniid ovdalii -- vaikko
dát faktora dattetge eahpenjuolgut sáhttá dagahan dilálašvuođa manin
dievddu nammadit. Dát lea dalle go nisu hálida dahje ii hálit
čuožžut sajis mas sáhttá válljejuvvot.

Gažaldat raportta bajilčállagis ahte lea go nissonoassi Sámedikkis
sihke vuollin ja njieddji danin go nissonat eai hálit dahje danin go
sii eai beasa fárrui, ferte danin šaddat: Muhtomin sii hálidit, muhto
eai beasa. Eará háviid besset, muhto eai hálit. Ja fas eará háviid sii
sihke hálidit ja besset. Mat sáhttet buoremus čovdosat vai eanebut
sihke galget hálidit ja beassat fárrui, lea dattetge olggobealde dán
prošeavtta mandáhta.

Min sávaldat lea ahte dat gažaldat sáhtášii šaddat eará prošeavtta
mandáhttan. Nu go namuheimmet raportta álgokapihttalis: Mii
searvvaimet guorahallamii dakkár čielga vuordámušain ahte barggu
boađus sáhtii buktit seamma ollu gažaldagaid go vástádusaid. Dat
maid lei riekta. Raportta buot maŋemus oasse-kapihttalis áigut danin
buktit muhtin ovdamearkkaid fáttáide ja čuolbma-čilgehusaide maiguin
mii oaivvildit berre bargat boahtteáiggis go guorahallá iešguđet
beliid das ahte lea nissonin ja dievdun dálá sámi servodagas, mas
erenoamážit deattuha guorahallat iešguđet politihkalaš
oassálastima sohkabeale-gullevaš beliid.

8.2 Čielggatkeahtes gažaldagat ja gažaldagat maid guorahallá
viidáseappot

Kapihttal 2:s čujuheimmet ahte demokratiijadoaba lea
máŋggalágan ja ahte iešguđet demokratiija perspektiivvat
fuomášuhttet ja deattuhit stivrenmálle iešguđet
beliid. Erenoamážit cuiggoduvvui ahte politihkalaš oassálastin
sáhttá leat eanet go ahte boargárat jienastit válggain válljen dihte
iežaset jođiheddjiid. Viidáset čujuhuvvui dasa ahte gávdnojit
maiddái kanálat ja báikkit iešguđet mállet "eahpenjulges"
politihkalaš oassálastimii. Dasa lassin namuheimmet man mávssolaš
lea ahte lea politihkalaš váikkuhanfápmu oaivilráhkadeami-,
mearridan- ja álggaheamiproseassaid iešguđet dásiin.

Politihkalaš oassálastima ja váikkuhanfámu roavvásit earuheimmet
čuovvovaš lágiin: a) válgga oassálastin, b) oassálastin
organiserejuvvon berošteaddje-joavkkuin/berošteaddjejoavkkuid bokte,
c) oassálastin sosiála lihkadusain (álbmot-/vuostálastinlihkadusat) 
ja/dahje iešguđet eaŋkilákšuvnnain ja e) dahje hálddašeami, media
dahje oahpahus/dutkanvuogádaga oktavuođas.

Oaidnu ahte ii leat dušše nugohčoduvvon loguidlaš kanála man
vuođul boargáriin lea váikkuhanfámu vejolašvuođa
servodatovdáneapmái, dagai ahte mis prošeavtta hábmemis maiddái ledje
mielde muhtin gažaldagat mat ledje sámi nissoniid servodatlaš
oassálastima birra olggobealde Sámedikki politihkalaš báikki. Jurdda
lei ahte guorahallamat ja árvvoštallamat nissoniid oassálastima birra
Sámedikki olggobealde, maiddái sáhttet dagahit ahte ipmirda
sohkabeale-juogu dilálašvuođa Sámedikki siskkobealde.

Min gažaldagat álgomuttos ledje: Válljejit go sámi nissonat geat
hálidit veahkkin hábmet ođđaáigásaš sámi servodaga eará báikkiid go
Sámedikki iežaset servodat-beroštupmái? Mot lea sámi nissoniid
posišuvdna bargoeallimis obbalaččat (vuođđoealáhusain, almmolaš
ja priváhta suorggis, smávva fitnodagain je.) ja erenoamážit go
barget sámi ásahusain ja organisašuvnnain? Guđe muddui oassá-astet
sámi nissonat eará álbmotválljejuvvon orgánain, fágaservviin ja eará
servviin?

Prošeaktabarggus čájehuvvui ahte šattai beare viiddis dán vuorus
systemáhta-laččat geahčadit dán mállet gažaldagaid. Erenoamážit
livččii metodalaččat (áddjás) lossa bargu dahkat dárbbašlaš
guorahallamiid doarvái mutto válgabiirriin ja válgabiirriid birra. Mii
áigut dattetge čuoččuhit ahte lea dehálaš bidjat fuomášumi
gažaldagaide mot servodatberošteaddji sámi nissonat válljejit
kanáliseret beroštumiideaset. Válljejit go sii omd. eará báikkiid
váikkuhanfápmui go njuolggo politihkalaš kanálaid danin go sii
vásihit ahte sii dalle konkrehtabut ja dakkaviđe leat fárus
ovdánahttime sámi servodaga? Soitet go sámi nissonat vásiheame ahte
sis lea mávssolaš sámepolitihkalaš rollabargat sámigullevaš
fáttáiguin/áššiiguin ovdamearkka dihte oahpahus- ja dutkanásahusain,
medias dahje hálddašeamis, leaš dál sámediggevuogádagas,
guovddášhálddašeamis dahje eará dásiin?

Okta sivva manin mii hálideimmet váldit ovdan dakkár gažaldagaid lea
ahte almmolaš statistihkat čájehit ahte muhtin válgabiirriin lea
nissoniin oahppodássi mihá alladit go dievdduin.48 Sullásaččat lea
Sámi allaskuvlla studeantastatistihkas seamma (badjelmeare) čielga
tendeansa; eanasoassi leat nissonat. Eará ovda-mearka lea ahte jus
álkit lohká Sámedikki bargiid listtuid, de dat čájehit ahte nissonat
čielgasit leat eanetlogus -- dál maiddái muhtun muddui
jođiheaddjedásis. Mii jearrat: Sáhttá go dan čilget leat ovtta
mállet "dásseárvoparadoksan" ahte sámi servodagas lea vuollegis
nissonoassi iežaset álbmotválljejuvvon orgánas Sámedikkis, seammás go
orru nu ahte sámi nissoniin leat ollu formálgelbbolaš-gáibideaddji
posisšuvnnat servodagas muđui? Ja jus nu, man sivas lea nu?

Go dát lea daddjon, de mii maid oaidnit molssaevttolaš lahkoneami mot
sáhttá guorahallat mot sámi nissonat válljejit váikkuhanfámu báikki
dasa mot sámi servodat galgá ovdánit. Dalle lea ságas guorahallat
systemáhtalaččabut min ipmárdusaid das ahte muhtin nissonat
válljejit bearraša ja lagasbirrasa, unnit ja eanet danin go sis lea
dihtomielalaš strategiija bisuhit sámi servodaga árvvuid. Ovdamearkka
dihte sáhttá leat nugo fuolahit sosiála oktavuođaid ja fierpmá-dagaid
ja/dahje ávnnaslaš ja vuoiŋŋalaš kulturolggosbuktimiid nugo
ea.ea. kultuvrralaš árvvuid, duoji, biebmoráhkadeami,
giellageavaheami, juoigan- ja muitalanárbevieruid.

Muđui áigut deattuhit ahte vaikko mii dás čujuhit man mávssolaš lea
guorahallat servodatovdáneami váikkuhanfámu iešguđet báikkiin, de
dat ii mearkkaš ahte mii áigut láivudit man mávssolaš lea ahte
nissonat leat fárus formálalaš fápmo- ja mearridanbáikkis mii
Sámediggi goit lea!

Dát guorahallan maiddái seammás fievrreda eará mállet gažaldagaide
prošeakta-govvosis mat leat bisson vástitkeahttá. Dalle lea sáhka das
mot boargárat vásihit Sámedikki rolla ja mearkkašumi leat
servodatásahussan. Álgokapihttalis dákkár mállet gažaldat daddjui
čuovvovaččat: Mot Sámedikki vásihit leat ođđaása-huvvon
politihkalaš oassálastin ja báikin? Sáhttet go iešguđetlágan
árvvoštalla-mat dasto čadnot sohkabealedimenšuvdii, dm. ahte leat
systemáhtalaš erohusat nissoniid ja dievdduid ipmárdusaid gaskkas?

Jurdda dáid cealkagiid duohken lei ahte Sámediggi lea ásahuvvon dakkár
áiggis go ollu lossa treanddat dagahit ahte álbmotválljejuvvon
orgánaid posišuvnnat obbalaččat leat deattu vuolde: Muhtin
ovdamearkkat (omd. NÁČ 2001:3 vuođul) : Válgaoassálastin
njiedjá. Šaddet unnit ja unnit bellodatmiellahtut. Ain eanet joavkkut
vásihit oaččuhanváttisvuođaid politihkalaš doaimmaid
ektui. Ollugat- erenoamážit nuorat -- beroštit gal eaŋkiláššiin,
muhto válljejit eará mállet politihkalaš barggu go
bellodatvuođđuduvvon ja válgaguvllot. Muđui čuočču-huvvo maiddái
ahte ollu boargárat dál definerejit iežaset eanet almmolaš
bálvalusaid geavaheaddjin/kundan/klientan go stáhtaboargárin geain
leat politihkalaš vuoigatvuođat ja geatnegasvuođat. Dasa lassin
dávjá beaggá mediain ahte almmolaš bušeahtaid doaibmaoassi unnu, mii
dagaha ahte álbmotvállje-juvvon áirasiid doaibmavejolašvuođat
gáržot ain eanet.

Daddjon veaháš eará ládje: Sámedikkis leat leamaš vuosttaš
doaibmajagit áigodagas go álbmotválljejuvvon dikkit obbalaččat orrot
massán sihke fámu ja beroštumi. Sámedikki dáfus bohtet vel lassin
muhtin čielggatkeahtes bealit ásahusa erenoamáš rollas leat sámiid
ovddasteaddji orgánan ja politihkalaš reaidun. Ain eanebut cuiggodit
namalassii ahte Sámedikkis lea čielggatkeahtes váikkuhanfápmu
áššiin mat leat hui dehálaččat sámi álbmogii. Dehálaš gažaldat
lea danin ahte sáhttá go vihkut ahte lea vuordámušheahti -- ahte
Sámediggi (vuosttain) ii leat šaddan manin ollugat ledje doivon ja
sávvan? Ja lea go dát dasto eambbo nissoniid gaskkas go dievdduid
gaskkas? Veaháš garrasit daddjon sáhttá sohkabeali perspektiivvas
jearrat: Jus Sámediggi geavatlaččat mearkkaša unnán -- eatnasiidda
ja erenoamážit nissoniid árgabeaivái -- lea go dalle nama-hahtti
mearkkašupmi gii čohkká dikkis ja leat go sii nissonat vai dievddut?

Min vásáhusat dán prošeaktabarggus mearkkašit danin ahte leat muhtin
fáttát ja gažaldagat sihke obbalaččat sámediggeválggaid birra ja
sámediggeválggaid birra erenoamážit sohkabeali perspektiivvas maid
berre lagabut guorahallat. Mii leat bajábealde namuhan muhtin
konkrehta gažaldagaid maid jearaimet min prošeavttas, muhto masa mis
ii lean doarvái sadji bargat dán vuorus. Vuolábealde loahpahit dán
raportta mas oanehaččat vel čujuhit muhtin fáttáide ja
gažaldagaide maid min mielas livččii dehálaš viidáset guorahallat:

Sámediggeválggat ja ovddasteapmi. Sámediggái go lea nuorra ásahussan
ja go das leat áigumušat viiddidit iežaset válddálvuođasuorggi lea
dehálaš ahte eai moktege eahpit dikki lobálašvuođa ja
ovddasteami. Váttisvuohta unnán nissonáirasiiguin lea juste
ea.ea. dakkár hástalusaid geažil. Mii leat seammás dán raporttas
guoskkahan ahte lobálašvuođa- ja ovddasteami-gažaldagaid dáfus
Sámedikki ektui ii leat dušše sáhka sohkabeliid birra ja dan ahte
lohkat man galle nisson ja dievdoáirasa leat.

Min mielas livččii dalle miellagiddevaš ahte livčče máŋgga
mállet teorehtalaš digaštallamat ja empiiralaš guorahallamat
sámediggeválggain ja ovddasteamis. Sohkabeali perspektiivvas sáhtášii
ea.ea. leat: Geaiguin ja mainna identifiserejit nisson
sámediggeáirasat iežaset? Lea go vuosttažettiin ja ovddemusat
nissoniiguin joavkun? Leat go vásedin mállet nissoniiguin, sirrejuvvon
sin eallindilálašvuođa, eallinmutto dahje sin árgabeaibirrasa ja
soga gullevašvuođa mielde? Leat go daid gullevaš politihkalaš
joavkkuiguin maidda sii gullet? Leat go
válgabiirriiguin/-ruovttusuohkaniiguin main sii leat válljejuvvon
sisa? Vai leat go eará bealit ja/dahje rievddadalli bealit áššis
áššái?

Eará geahččanbealli lea váldit ovdan ahte bonju sohkabealejuohku lea
stuorát áitta Sámedikki lobálašvuhtii go dan maid ollugat
čuoččuhit lea beare bonju mandáhttajuohku gullevaš válgabiirriid
jienastuslogu ektui. Ja maid mearkkaša go sisaválljejuvvon áirasat
eai gula eambbo ráddjejuvvon suohkaniidda logu ektui?

Viidáset sáhttá fuomášuhttit maid viidodatovddasteapmi mearkkaša --
dm. leat go ollugat fárus dahje dušše soames aktivisttat. Dainna
oaivvildit ahte lea stuora erohus das ahte man galli iešguđet
olbmuin lea leamaš sámediggeáirrasdoaibma iešguđet
válgabiirriin. Ovdamearkka dihte lea leamaš dušše okta nisu geas
lea leamaš dakkár doaibma sihke Guovda-geainnu ja Kárášjoga
biirriin. Maŋemus biirres lea dattetge gullevaš olmmoš leamaš
válljejuvvon sisa golmma áigodagas. Mearkkašit go dakkár
dilálašvuođat maidege dasa ahte maŋŋil oaččuhit nissoniid?

Maŋemusat, muhto erenoamážit, sáhttá dál bajilčállaga vuolde
fuomášuhttit čuovvovaččat: Makkár effeavttat sáhttet leat go
Sámedikki ásaheapmi dagaha ahte áššiid maid ovdal
vuostekultuvrralaš sáme-lihkadus válddii ovdan, dál galgá (berre) 
meannudit formálalaš, ovddasteaddji ásahus juobe dan siste maid
muhtun muddui sáhttá gohčodit "stuorát doaimma rusttegin"? Dan govvii
ferte dattege seammás váldit vuhtii ahte Sámedikkis ii leat
válddálašvuođasuorgi čielggaduvvon.

Eanet máhttu nissoniid birra geat duođai leat válljejuvvon sisa
Sáme-diggái. Ovdamearkka dihte livččii miellagiddevaš čađahit
ovtta (vejolaččat jearahallanskovi vuođul) guorahallama mas
geahčada iešguđet beliid buot 27 nisson sámediggeáirasiid
vásáhusain geat leat leamaš válljejuvvon sisa dássážii. Dasa lassin
livččii miellagiddevaš lagabut geahčadit mot nissonat láhttejit
Sámedikkis? Oainnusin dahket go iežaset dievasčoahkkimiin? Naba eará
ládje? Oainnusin dahket go iežaset vissis mállet áššiin?
Historjjálaččat: dokumeanta-guorahallamat. Dálááigi:
fealtabargu/čuovvut dievasčoahkkima(iid) .

Viidábut guorahallat makkár cakkiid nissoniin leat nammaduvvot
listo-njunužin. Dán guorahallamis eai leat go soames oassálastit
beassan muitalit. Livččii miellagiddevaš čađahit sullásaš
guorahallama mihá eanet válljenmuniin.

Iešguđet listomállet sámediggeválggain. Listtut maid jienasteaddjit
sáhttet jienastit sámediggeválggain leat máŋggaláganat. Gávdnojit
sihke dábálaš sámi searvvit, dábálaš politihkalaš bellodagat,
báikkálaš listtut, ealáhus-listtut jea. Livččii
ea.ea. miellagiddevaš lagabut geahčadit dilálašvuođa mot
iešguđet sámediggelisttut čuoluhit áššesurggiid ja mot sii
geasuhit iešguđet joavkkuid, maiddái nissoniid ja dievdduid.

Sámi mediat, sohkabealit ja politihkka. Makkár áššit ja persovnnaid
birra muitaluvvo ja mot muitaluvvo? Makkár deaddu ja mearkkašupmi
biddjo nisson- ja dievdopolitihkariidda, sihke kvalitehta ja hivvodaga
dáfus? Mot sii muitalit áššiid birra mas nissonat leat mielde
"dábálaš" politihkalaš fápmogilvvuin ja áššiin mat gullet
čuoččuhusaide ahte leat iešguđet mállet seksuálalaš
givssideamit?

Sohkabealli oskososiologalaš perspektiivvas. Leat go vuoiŋŋalaš
birrasat, nugo ea.ea. læstadianalaš, mávssolaš dábálaš ipmárdusaide
mat leat dan guokte sohkabeali rollaid, bargguid ja ovddasvástádusa
birra dálá sámi servodagas? Lea go mávssolaš makkár báikkit nissoniin
sáhttet leat/-makkár báikkiid válljejit leat "iežaset"?

Sámi nissonlihkadus. Guokte-golbmalotjagi lea gávdnon sámi
nisson-lihkadus, muhtun muddui eanet organisašuvnnaiguin. Dáid
oassálastit leat bargan sihke našuvnnalaččat ja
riikkaidgaskasaččat. Maiddái Sámediggi lea dásseárvvu bidjan fáttáid
mielde meastta juo olles iežas doaibma-áiggis. Gávdnojit dattetge
unnán systemáhtalaš duođaštusat sámi nisson-lihkadusa doaimmas ja
obbalaččat iešguđet sámi organisašuvnnaid ja erenoamážit
Sámedikki dásseárvobargguin. Erenoamážit váilu máhttu das man viidát
ja guđe ládje sohkabealerollat ja dásseárvu lea leamaš biddjon
fáttáid mielde, ja mot ovttasdoaibman lea leamaš Sámedikki ja
nissonorganisašuvnnaid gaskkas.

Vuoigatvuohta erohusaide. Sámi servodat lea dál hui earuhuvvon sihke
eallinvugiid ja dienasgálduid dáfus. Dat lea maid dan dáfus mot sámi
nissonat hábmejit iežaset eallimiid. Danin lea dehálaš fuomášit
ahte sámi nissoniin galgá leat vuoigatvuohta erohusaide ja
vuoigatvuohta rievdda-dalli vásáhusaide. Mis váilu dattetge
systemáhtalaš máhttu dán girjái-vuođa birra. Mii eat ge dieđe ahte
leat go muhtin sámi nissonat válljen "árbevirolaš" eallinvugiid
muhtin muddui danin go leat hilgon "ođđa-áigásaš" nissonrolla ja
ovtta mállet njunušárvvuid mat bohtet ovdan mediain ja ođđa
diehtoservodagas.

Sohkabealli sámi servodagas. Mot olggosbuktet maskulinitehta ja
feminitehta govahallamiid sámi servodagas? Mot hábmejuvvojit dat
gaskavuođas nubbi nubbái? Mot dat hábmejuvvojit njunuš
maskulinitehta ja feminitehta ipmárdusaid ektui, mot
máilmmeviidosašvuohta váikkuha sámi servodaga sohkabeliide? Makkár
surggiin dáhpáhuvvet rievdadusat ja makkár surggiin dáhpáhuvvet unnán
rievdadusat?

Fáttáid ja gažaldagaid ráidu sáhtášii leat mihá guhkit. Min
váldoášši lea beroškeahttá: Go galgá bargat ollašuhttit Sámedikki
dásseárvobarggu váldoulbmila -- namalassii ahte Sámi nissoniin ja
dievdduin galget leat seamma geatnegasvuođat, vuoigatvuođat ja
vejolašvuođat buot servodatsurggiin -- de dárbbaša máhttovuođu
daguide. Dakkár máhttovuođu sáhttá dušše ovdánahttit jus
dihtomielalaččat ja viidát nanne dutkama nissoniid ja dievdduid
eavttuid birra ođđaáigásaš sámi servodaga iešguđet oktavuođain.


GIRJJÁLAŠVUOĐAREFERÁNSSAT

Andersen, Svanhild (2002) : Samisk tilhørighet i kyst- og fjordområder. I: Per Selle og Bjørn Bjerkli (red.) : Samer, makt og demokrati. Sametinget og den nye samiske offentligheten. Oslo, Gyldendal akademisk [under utgivelse november 2002]

Bergqvist, Christina (1999) : Norden - en modell eller flera? I: Christina Bergqvist m.fl. (red.) : Likestilte demokratier? Kjønn og politikk i Norden. Oslo, Universitets-forlaget

Balto, Asta (1990) : Gutter og jenter i en samisk barnehage. I: Ottar nr. 2 1990. S. 23-35.

Balto, Asta (1997) : Samisk barneoppdragelse i endring. Oslo, Ad Notam Gyldendal.

Broderstad, Else Grete (1995) : Samepolitikk - interessemaksimering eller identitets-skaping? LOS i Nord-Norge. Notat nr 39. Tromsø : NORUT samfunnsforskning

Broderstad, Else Grete (2000) : Samepolitikk - selvbestemmelse og medbestemmelse. I: Else Grete Broderstad, Audhild Schanche, Vigdis Stordahl (red.) : Makt, demokrati og politikk : bilder fra den samiske erfaringen. Rapport nr. 8. Oslo : Makt- og demokratiutredningen 1998-2003

Christensen, Ann-Dorthe (2001) : Kvindepolitiske strategier og demokratiske udford-ringer. I: Kvinder, køn & forskning nr. 1 2001. S. 32-44

Eikjok, Jorunn (1989) : Samiske kvinner og menn mellom to verdener. Samisk kvinne- og mannsidentitet i endring. Hovedfagsoppgave i samfunnsvitenskap. Tromsø, Universitetet i Tromsø.

Eikjok, Jorunn (1990) : Samiske kvinner i »krysspress» I: Ottar nr. 2 1990. S. 15-22.

Eikjok, Jorunn (1990) : Kvinnevisjoner for Nordkalotten. Åpningsforedrag på konferansen "Nordkalottkvinner mot år 2000", Honningsvåg 1990.

Eikjok, Jorunn (1990) : Indigenous Women`s Situation - Similarities and Differences. Common struggle for our future. Foredrag presentert på International Conference and VI General Assembly of World Council of Indigenous Peoples, Tromsø 1990

Eikjok, Jorunn (1992) : Renewing traditional knowledge systems and socio-cultural changes in Sami homeland from a gender perspective. Foredrag på International Arctic Social Sciences Congress, University of Laval, Canada.

Eikjok, Jorunn (2000) : Indigenous women in the North. The struggle for rights and feminism. I: Indigenous Affairs. No. 3 2000. København, IWGIA. S. 38-41

Finnmark fylkeskommune (1994) : Rapport fra konferansen Sámenissoniid eallin-dilli/Samiske kvinners livsvilkår, SAS Karasjok hotel 8. og 9. mars 1994. Vadsø, Finnmark fylkeskommune





Flotve, Ragna (1999) : Kvinne og politikar. Ei handbok for kvinner og modige menn. Oslo, Kommuneforlaget

Fox, Stephanie Irlbacher (2002) : Womens participation in Self Government Negotiations in the Northwest Territories, Canada. I: Taking wing. Conference report. Conference on Gender Equality and women in the Arctic 3-6 august, Saariselkä, Inari, Finland. Ministry of Social Affairs and Health 2002:12, Helsinki.

Guldvik, Ingrid (2000) : Deltakelse forutsetter innflytelse. En begrenset evaluering av prosjekter i fire kommuner for å øke deltakelsen blant barn, unge, innvandrere og kvinner. ØF-notat nr. 01/2000. Lillehammer, Østlandsforskning

Guldvik, Ingrid (2002) : Mellom formalisme og feminisme. En studie av kommunelov-ens bestemmelser om kjønnskvotering. ØF-Rapport nr. 02/2002. Lillehammer, Østlandsforskning

Hagen, Terje P. (1998) : Gjenval blant norske kommunestyrerepresentantar. I: Norsk statsvitenskapelig tidsskrift nr. 2 1998

Halsaa, Beatrice (2001) : Kvinner og politikk i Norden - noen histografiske reflek-sjoner. I: Kvinder, køn & forskning nr. 2 2001. S. 20-32

Haraway, Donna (1987/1995) : Situerte kunnskaper: Vitenskapsspørsmålet i feminis-men og det partielle perspektivets forrang. I: Kristin Asdal m.fl. (red.) : En kyborg til forandring - nye politikker i moderne vitenskaper og teknologier. TMV skriftserie nr. 12 1995. Oslo, Senter for tekonologi og mennesekelige verdier, Universitetet i Oslo

Hellevik, Ottar og Tor Bjørklund (1995) : Velgerne og kvinnerepresentasjon. I: Nina C. Raaum (red.) : Kjønn og politikk. Oslo, TANO

Hirvonen, Vuokko (1999) : Sámeeatnama jienat. Guovdageaidnu, DAT

Hætta, Odd Mathis (1992) : Sametinget i navn og tall. Høsten 1989 - høsten 1993. Karasjok, Sametinget

Hætta, Odd Mathis (1994) : Sametinget i navn og tall. Høsten 1993 - høsten 1997. Karasjok, Sametinget

Hætta, Odd Mathis (1998) : Sametinget i navn og tall. Høsten 1997 - høsten 2001. Karasjok, Sametinget

Joks, Solveig (2001) : Boazosámi nissonolbmot guovddážis báike- ja siidadoalus muhto vajálduvvon almmolaččat. Dieđut 2001:5. Guovdageaidnu, NSI.

Jungerstam-Mulders, Susanne (1999) : Kvinnorepresentation och jämställdhet på Färöarna, Grönland och Åland. I: Christina Bergqvist m.fl. (red.) : Likestilte demo-kratier? Kjønn og politikk i Norden. Oslo, Universitetsforlaget

Kjær, Ulrik (2001) : Kvinder i kommunalpolitik - er grænsen nået? I: Kvinder, køn & forskning nr. 1 2001. S. 68-78




Kommunaldepartementet (1992) : Samene i Europa

Kråik, Maria (2002) : Sámi women equal rights -- yesterday and tomorrow. I: Taking wing. Conference report. Conference on Gender Equality and women in the Arctic 3-6 august, Saariselkä, Inari, Finland. Ministry of Social Affairs and Health 2002:12, Helsinki.

Likestillingssenteret (2002) : Minifakta om likestilling 2002. http://www.likestilling.no

Matland, Richard (1995) : How the election system structure has helped woman close the representation gap. I: Per Selle og Lauri Karvonen (ed.) : Women in Nordic Politics. Closing the Gap. Aldershot, Dartmouth Publishing Company

Myrhaug, May-Lisbeth (1997) : I modergudinnens fotspor. Oslo, Pax forlag 

Nagel, Anne-Hilde (1995) : Politiseringen av kjønn - et historisk perspektiv. I: Nina C. Raaum (red.) : Kjønn og politikk. Oslo, TANO

Nergård, Trude Brita (1994) : Kvinner i lokalpolitikk. Hvem er de? Hvordan opplever de å sitte i kommunestyret? Hvorfor slutter noen, mens andre fortsetter? En spørre-undersøkelse blant kvinnelige lokalpolitikere i Oslo og Akershus. Rapport. Oslo, Diakonhjemmets høgskolesenter.

NOU 1995: 6. Plan for helse.- og sosialtjenester til den samiske befolkning i Norge. Oslo, Sosial- og helsedepartementet
NOU 2001: 3. Velgere, valgordning, valgte. Oslo, Kommunal- og regionaldeparte-mentet

Nystad, Ragnhild L. (1995) : Urfolkskvinner : mellom etnisitet og kjønn. I: Terje Brantenberg, Janne Hansen og Henry Minde (red.) : Becoming visible. Indigenous Politics and Self-Govern-ment. Proceedings of the Conference on Indigenous Politics and Self-Government, 8-10 November 1993, the University of Tromsø. Tromsø, The University of Tromsø, Centre for Sámi Studies, 1995.

Offerdal, Audun og Thorbjørn Aarethun (1995) : Rekruttering av folkevalde: Plikt, engasjement og karriere. I: Tore Hansen og Audun Offerdal (red.) : Borgere, tjenesteytere og beslutningstakere. Festskrift til Francesco Kjellberg. Oslo, TANO

Olsen, Johan P. (1978) : Politisk organisering. Organisasjonsteoretiske synspunkt på folkestyre og politisk ulikhet. Oslo, Universitetsforlaget

Olsen, Johan P. (1988/1984) : Representativitet og politisk organisering. I: Statsstyre og institusjonsutforming. Universitetsforlaget, 1988

Ot. prp. nr 33 (1986-87) : Om lov om Sametinget og andre samiske rettsforhold (sameloven) 








Pettersen, Torunn (1998) : Den digitale siida som virkemiddel? Om noen grunnlegg-ende spørsmål knyttet til bruk av informasjonsteknologi som medium for politisk kommunikasjon i samisk samfunnsutforming. Hovedoppgave i statsvitenskap. Tromsø, Universitetet i Tromsø.

Pettersen, Torunn (2001) : Hvem er samer - og hvem definerer det? I: NIKK-magasin, nr 1 2001. Oslo, Nordisk institutt for kvinne- og kjønnsforskning. S. 15, 41. 
Også på http://www.nikk.uio.no/publikationer/mag20011.pdf

Ringkjøb, Hans-Erik (2000) : Tar partiene representativitet på alvor? I: Audun Offerdal og Jacob Aars (red.) : Lokaldemokratiet - status og utfordringer. Aktuelle forskningsbidrag. Oslo, Kommuneforlaget

Raaum, Nina C. (1995) : Politisk representasjon. I: Nina C. Raaum (red.) : Kjønn og politikk. Oslo, TANO

Raaum, Nina C. (1998) : Makt, demokrati, kjønn - norsk folkestyre i nordisk lys. Avhandling. Bergen, Universitetet i bergen

Raaum, Nina C. (2001) : Norske likestillingsparadokser? Refleksjoner over kjønn, arbeid og politikk. I: Nina Berven og Per Selle (red.) : Svekket kvinnemakt? De frivillige organisasjonene og velferdsstaten. Makt- og demokratiutredningen 1998-2003. Oslo, Gyldendal

Sametinget (1998) : Sametingsplan 1998 - 2001. Forutsetninger, prinsipper, utfordringer og innsatsområder.

Sametinget (1999) . Handlingsplan for likestilling 1999-2001 

Sametinget (2001a) : Kjønnsrepresentasjon i Sametinget 1989-2001. [Internt notat fra Sametingets likestillingskonsulent].

Sametinget (2001b) . Likestillingspolitisk redegjørelse. 

Sametinget (2001c) : Sametingets valgregelutvalg. Rapport av 30.09.01. 

Sametinget (2002) : Sametingets representanter. http://www.samediggi.no/default.asp?selNodeID=191&lang=no

Sametingsrådet (2001) . Møtebok 5/01. Sak R 76/01. Likestilling i det samiske samfunn.

Sámi Nisson Forum (2002) : Om Sámi Nisson Forum/Samisk Kvinneforum http://www.same.net/~sami.nissonforum/

Sámirađđi/Nordisk Sameråd (1998) . Samisk kvinnekonferanse 19.-20.03.88 Högalidsskolen, Kiruna

Sárá, Máret (1990) : Samisk kvinnebevegelse. Ottar nr.2 1990. S. 47-55





Selle, Per og Bjørn Øymyr (1995) : Det frivillige organisasjonssamfunnet i omform-ing. Vert kjønnsgapet borte? I: Nina C. Raaum (red.) : Kjønn og politikk. Oslo, TANO

Siim, Birthe (2001) : Nye udfordringer til feministiske teorier om køn og demokrati. I: Kvinder, køn & forskning nr. 1 2001. S. 8-18

Skeie, Hege og Helga Hernes (1997) : Mellom fag og feminisme. Kvinneforskning i statsvitenskap. I: Norsk statsvitenskapelig tidsskrift nr 3/97. S. 363-381

St.meld. nr. 52 (1992-93) : Om norsk samepolitikk. Oslo, Kommunal- og arbeidsdep.

Statistisk sentralbyrå m.fl. (2001) : Statistics across borders. Nordic regional statistics 2001. [CD-ROM]. Oslo, Statistisk sentralbyrå

Stordahl, Vigdis (1990) : Hvorfor er de så få?. I: Ottar nr. 2 1990. S. 7-14

Stordahl, Vigdis (1990) : Samekvinnens plass i organisasjonene. I: Ottar nr. 2 1990. S. 42-46

Stordahl, Vigdis (1996) : Same i den moderne verden. Karasjok, Davvi Girji.

Stordahl, Vigdis (2000) : Et samisk alternativ. I: Ottar nr. 4 2000. S. 9-16 

Stordahl, Vigdis (2002) : The Sámi Parliament in Norway: Limited access for women? I: Taking wing. Conference report. Conference on Gender Equality and women in the Arctic 3-6 august, Saariselkä, Inari, Finland. Ministry of Social Affairs and Health 2002:12, Helsinki.

Varsi, Magne Ove (1997) : Medier som reprodusenter av myter og stereotypier om samer. Innledning på Ytringsfrihetskommisjonens åpne høring Minoriteter og faktisk ytringsmulighet. Tromsø 02.12.97 [foredragsmanus - publisering er planlagt]

Østmo, Liv og Vigdis Stordahl (red. 1979) : Sáme nissonolbmuid dilalašvuohta dolin ja dál/ Den samiske kvinnens situasjon før og nå. Seminara rapporta/seminarets rapport (Karasjok 11.-13.11. 1978) . Alta/Tromsø, Forfatterne 

Aarethun, Torbjørn (1993) : Personskifte blant dei folkevalde - ein trussel mot lokal-demokratiet? Ei undersøking av dei folkevalde sine erfaringar og holdningar til kommunalpolitisk arbeid. Hovedoppgave ved Institutt for administrasjon og organisasjonsvitenskap. Bergen, Universitetet i Bergen

Aardal, Bernt (2002) : Demokrati og valgdeltakelse - en innføring og oversikt. I: Bernt Aardal (red.) : Valgdeltakelse og lokaldemokrati. Oslo, Kommuneforlaget 

Aardal, Bernt(2002b) : Valgstatistikk. http://home.online.no/%7Eb-ardal/valgstat.htm

Aardal, Bernt og Henry Valen (2001) : Notat om norsk valgforskning. [Vedlegg 10]. I: NOU 2001: 3. Velgere, valgordning valgte







