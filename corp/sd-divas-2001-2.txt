  Sámedikki dievasčoahkkin.  Čoahkkingirji 2/01.   Áigi: 29.05. --
01.06.2001.  Báiki: Kárášjogas.  Áššelistu:.  Ášši 11/01
Čoahkkima vuođđudeapmi.  1. Nammačuorvun, pearmišuvnnat,
gohččojuvvon várrelahtut.  2. Gohččuma ja áššelisttu
dohkkeheapmi.  Ášši 12/01 Sámediggeráđi doaibmadieđáhus .  Ášši
13/01 Gažaldagat Sámediggeráđđái Sámedikki čoahkkinortnega § 11
vuođul.  Ášši 14/01 Ođđa áššiid dieđiheapmi.  Ášši 15/01
Dásseárvopolitihkalaš čilgehus.  Ášši 16/01 Sámedikki ovddastus
riikaoasselávdegottis.  Ášši 17/01 2001 -- 2002
Boazodoallošiehtadus.  Ášši 18/01 Sámedikki boazodoallopolitihkka.
Ášši 19/01 Sámedikki 2001 bušeahtta -- divoduvvon bušeahtta.
Ášši 20/01 Sámedikki politihkalaš dási organiseren ja
njuolggadusat.  Ášši 21/01 Sámedikki gulahallan- ja
bálvalanpolitihkka.  Ášši 22/01 Sámedikki mediapolitihka bajimuš
mihttomearit ja prinsihpat.  Ášši 23/01 Válmmašteaddji
fápmuduslávdegotti válljen.  Ášši 24/01 Sámediggeráđi dáidda- ja
kulturdieđáhus.   .  Čoahkkináiggit.  Áigi.  Ášši.  Siidu.
29.05.01 dii. 09.00 -- 12.00.  11/01.  4.   12/01.  7.  29.05.01
dii. 15.00 -- 19.10.  13/01.  23.   14/01.  32.   15/01.  35. 
16/01.  42.  30.05.01 dii. 09.00 -- 12.00.  17/01.  46.   18/01.
61.  30.05.01 dii. 15.00 -- 18.45.  18/01.  61.   19/01.  99.
31.05.01 dii. 09.00 -- 12.00.  20/01.  107.  31.05.01 dii. 12.00 --
18.55.  21/01.  130.   22/01.  141.   23/01.  166.  01.06.01
dii. 08.30 -- 12.00.  24/01.  168.   15/01.  35.   Ášši 11/01.
Čoahkkima vuođđudeapmi.  Ášši meannudeapmi álggahuvvui miessemánu
29. b. dii. 09.00.  1.Áirasat.  Čuovvuvaš áirasat ledje mielde
vuođđudeamis:.  1.  Berit Ranveig Nilssen.   21. Kaia Langgård. 
2.  Magnhild Mathisen.   22. Sven-Roald Nystø.   3.  Olav
M. Dikkanen.   23. Margreta Påve Kristiansen.   4. Hallgeir Skøien
Varsi.   24. Randi Skum.   5. Marie Therese N. Aslaksen. 
25. Asbjørg Skåden.   6. Magne Ballovara.   26. Ove Johnsen. 
7. Ragnhild Nystad.   27. Arvid Skjellhaug.   8. Egil Olli. 
28. Per Solli.   9. John Henrik Eira.   29. Stein-Willy Andersen.
.  10. Ole Henrik Magga.   30. Roger Pedersen.   11. Per A. Bæhr.
.  31. Ing-Lill Pavall.   12. Isak Mathis O. Hætta.   32. Amund
Eriksen.   13. Josef Vedhugnes.   33. Nils O. Nilsen.   14. Olaf
Eliassen.   34. Jarle Jonassen.   15. Geir Liland.   35. Einar
Lifjell.   16. Randi Kvivesen.   36. Leif Elsvatn.   17. Randi
Solli Pedersen.   37. Birger Nymo.   18. Tore Bongo.   38. Johan
Mikkel Sara.   19. Geir Tommy Pedersen.   39. Laila Wilks. 
20. Willy Ørnebakk.   .   1.  2. Juolluduvvon pearmišuvnnat:.
Áirras nr 6 Nils Henrik Måsø oaččui pearmišuvnna 29.05. --
01-06-01.  Áirras nr 14 Peder Mathisen oaččui pearmišuvnna
29.05. -- 01-06-01.  Áirras nr 16 Willy Olsen oaččui pearmišuvnna
29.05. -- 01-06-01.  Áirras nr 18 Eva Josefsen oaččui pearmišuvnna
29.05. -- 01-06-01.  Áirras nr 21 Tor Nilsen oaččui pearmišuvnna
29.05. -- 01-06-01.  Áirras nr 29 Magne Huvva oaččui pearmišuvnna
29.05. -- 01-06-01.  Áirras nr 6 Geir Tommy Pedersen oaččui
pearmišuvnna 01-06-01.   3. Várrelahtut.  Áirasa nr Nils Henrik
Måsø várrelahttu Magen Ballovara leai čoahkkimis 29.05. -- 01.06.01.
Áirasa nr 14 Peder Mathisen várrelahttu Olaf Eliassen leai čoahkkimis
29.05. -- 01.06.01.  Áirasa nr 16 Willy Olsen várrelahttu Per Edvin
Varsi leai čoahkkimis 29.05. -- 01.06.01.  Áirasa nr 18 Eva Josefsen
várrelahttu Tore Bongo leai čoahkkimis 29.05. -- 01.06.01.  Áirasa
nr 21 Tor Nilsen várrelahttu Kaia Langgård leai čoahkkimis 29.05. --
01.06.01.  Áirasa nr 29 Magne Huvva várrelahttu Stein-Willy Andersen
leai čoahkkimis 29.05. -- 01.06.01.  Áššebáhpirat.  1.20.04.01
beaivádudon gohččun ja áššelistu.  Ovddiduvvon evttohusat.
1. Čoahkkinjođihangotti árvalus Sámediggái:.  20.04.01 beaiváduvvon
gohččun ja áššelistu dohkkehuvvo.  Jienasteapmi.  39 áirasis ledje
38 mielde jienasteamis.  Čoahkkinjođihangotti árvalus mearriduvvui
ovttajienalaččat.  Beavdegirjelasáhus.  Dán áššis ii gáibiduvvon
lasáhus beavdegirjái.  Sáhkavuorrolistu ja replihkkavuorut. 
Sáhkaovddideaddji.  Replihkka.  1.  Johan Mikkel Sara.   Sámedikki
mearrádus maŋŋá jienasteami lea ná:.  20.04.01 beaiváduvvon
gohččun oktan áššelisttuin dohkkehuvvui ovttajienalaččat. 
Ášši meannudeapmi loahpahuvvui miessemánu 29. b. dii. 09.08. 
Ášši 12/01.  Sámediggeráđi doaibmadieđáhus.  Ášši meannudeapmi
álggahuvvui miessemánu 29. b. dii. 09.08.  I.  Áššebáhpirat.
Sámediggeráđi doaibmadieđahus guoská áigodahkii 10.02 -- 18.05.2001
ja muitala Sámediggeráđi doaimmaid birra.  1. Doaimma birra.
Sámediggeráđđi lean dien áigodagas doallan guokte čoahkkima ja lea
meannudan 42 ášši. Nugo mildosis oidno, de lea ráđđi oasálastán
ollu čoahkkimiidda ja ovddastemiide.  2. Áššesuorggit.  1.2.1
Oahppu ja oahpahus.  GOD doalai čoahkkima Oahppoguovddáža, njeallji
davimus stáhtalaš oahpahuskantuvrra ja Sámedikki gaskka guorahallat
sámi oahpahusáššiid ja erenoamážit váttisvuođaid sámi
oahpponeavvuid oktavuođas. Čoahkkin dollojuvvui miessemánu
10. b. 2001. Earret eará ságastallojuvvui dan birra ahte jorgalit sámi
oahppogirjjiid dárogillii. Dát lea erenoamáš deaŧalaš daid
oahppiide geain lea oahpahus sámi oahppoplána mielde muhto eai máhte
doarvái bures sámegiela. Leai ovttamielalašvuohta dan hárrái ahte
girjjit mat nannejit sámi giela, kultuvrra ja identitehta galget
jorgaluvvot sámegielas dárogillii. Dasto viidáseabbot ferte
ráhkaduvvot plána dán barggu várás.  2.1.1 Oahpponeavvoráhkadeapmi
2001 -- ruđaid juogadeapmi.   Ruđat sámi oahpponeavvoráhkadeapmái
leat juogaduvvon sáddejuvvon ohcamiid vuođul maŋŋá go čakčat 2000
almmuheimmet ruđaid ohcamassii, ja ohcanáigemearri leai 30.11.00. Mii
oaččuimet ohcamiid sullii 60 miljon kruvnnu ovddas. Go Stuorradiggi
meannudii stáhtabušeahta kapihttala 206 poastta 50, de uhcedii dat
bušeahttaárvalusa guvttiin miljon kruvnnuin dan ektui maid Girko-,
oahpahus- ja dutkandepartemeanta leai evttohan. Girko-, oahpahus- ja
dutkandepartemeantta 07.02.01 beaiváduvvon juolludusreivves oidno ahte
Sámediggái lea addojuvvon juolludusfápmudus máksit gitta 3 miljon
kruvnnu rádjái jagis 2002 daid buvttadusdoarjjašiehtadusaid dáfus mat
leat dahkkojuvvon 2001:s lágádusaiguin. .  Go galgá sihkkarastit jođu
oahpponeavvoráhkadeamis, de leat dahkkojuvvon/dahkkojit šiehtadusat
14 miljon kruvnnu ektui mas leat šiehtadusat dán jagi juolludussii ja
juolludusfápmudusat gitta 3 miljon kruvnnu rádjái. Buohkanassii leat
álggahuvvon birrasii 45 ođđa prošeavtta. Dát lohku badjána go
ruđat mat leat juolluduvvon máttasámi prošeavttaide ja IKT
prošeavttaide leat juogaduvvon.  1. Sámi girjebuvttadeami evalueren.
Sámediggi mearridii 6/97 áššis sámi girjelágádusdoaimmaid doarjja-
ja rámmaeavttuid. Seammás mearriduvvui ahte Sámediggi galgá evalueret
Sámi girjebuvttadeami doarjjaortnegiid 3 jagi sisa. Sámedikki
váldomihttomearri sámi girjebuvttadeami ektui lea ahte: »Galget
almmustahttot nu ollu girjjit go lea vejolaš, buoremus vejolaš
kvalitehtain, nannen dihte sámegiela geavaheami, ja ovddidan dihte
giela, kultuvrra ja identitehta. Sámediggi áigu bargat dan ala ahte
eanet fágagirjjit jorgaluvvojit sámegillii.» Dán mearrádusa vuođul
vuolggahuvvui sámi girjebuvttadeami doarjjaortnega
evalueren. Evaluerema ulbmilin lea geahčadit leat go ođđa
njuolggadusat váikkuhan sámi girjebuvttadeami lassáneami, erenoamážit
bohtet go eanet sámi oahpponeavvut ja de vejolaččat evttohit
rievdadit dáláš ortnegiid. Sámi girjebuvttadeapmi lea geahčaduvvon
ollislaččat, maiddái Sámedikki ovddasvástádus, sadji ja
áŋgiruššan. 19.03.01 doalai sámi girjebuhtadeami evalulerema várás
válljejuvvon refereansajoavku goalmmát ja maŋimuš
čoahkkima. Raporta galgá sáddejuvvot gulaskuddamii. Sámediggi galgá
politihkalaččat meannudit evaluerenraportta čakčat 2001. Raporta
lea gárvvis ja lea biddjojuvvon áirasiid hilduide.  2. Dutkan ja
ovddidandoaimmat.  Sámediggi ii leat ožžon ruđaid
FOU-doaibmabijuide. Dát lea hui váidalahtti, danne go Sámedikkis leat
jođus ollu prošeavttat, earret eará sámi álgooahpahusa birra. GOD
váidala go ruđat sirdojuvvojedje Oahppoguovddážii almmá čanastagaid
haga. Oahppoguovddáš lea geavahan dieid juolluduvvon
ruđaid. Sámedikki, oahppoguovddáža ja GOD čoahkkima konklušuvdnan
leai ahte Sámediggi galgá oažžut ruđaid eavttuid ja
geatnegasvuođaid ektui. GOD áigu dan notáhta vuođul maid Sámediggi
lea ráhkadan juogadit ruđaid. Oahppoguovddáš áigu juolludit ruđa
kartendoaimmaide, nugo oidno Oahppoguovddáža juolludusreivves.
Sámediggi áigu ovttasráđiid Sámi allaskuvllain ja Tromssa ja
Norlándda Stáhta oahpahuskantuvrraiguin FOU, mas geahččalan ja
ovddidanbargu čadnojuvvo erenoamážit sámi skuvllaide ja daid
skuvllaide mat fállet oahpahusa sámegielas. Plánaárvalus galgá leat
gárvvis 01.09.01 ja biddjojuvvo politihkalaš meannudeapmái.  3. IKT
sámi oahpahusas.  Girko-, oahpahus- ja dutkandepartemeantta,
Oahppoguovddáža ja Sámedikki gaskka leat dollojuvvon máŋga
čoahkkima IKT birra sámi oahpahusas. GOD ii leat juolludan ruđaid
sámi IKT-doaibmabijuide, muhto háliida álggahit proseassa
áŋgiruššamiid oččodeapmái. Oahppoguovddážii leai juolluduvvon 1
miljon kruvnnu, mii leai merkejuvvon sámi doaibmabijuide. Dál lea
mearriduvvon ahte dát ruđat galget geavahuvvot sámi skuvlaneahta ja
sámi oahpponeavvuid ohcanvuođu ásaheapmái. Sámedikkis galgá leat
redakšuvnnalaš ovddasvástádus, ja Oahppoguovddážis fas teknihkalaš
ovddasvástádus. Sámi skuvlaneahtta doaibmagoahtá jagi 2001 mielde. GOD
áigu maiddái addit Sámediggái ruđaid elektrovnnalaš oahpponeavvuid
várás dán jagi. Dainna álggahuvvojit áŋgiruššamat sámi
elektrovnnalaš oahpponeavvuid hárrái. .   Girko-, oahpahus- ja
dutkandepartemeanta lea addán Oahppoguovddážii bargun ráhkadit
našuvnnalaš doaibmaplána IKT várás jagiide 2001-2003. Sámediggi lea
buktán árvalusaid plánii. .   4. Rávisolbmuid oahpahus.
Gelbbolašvuođa ođastusa ja rávisolbmuid láhkageatnegahtton
vuoigatvuođa vuođul oažžut oahpahusa, maiddái sámegielas ja sámi
fáttáid birra, oaidná Sámediggeráđđi ahte lea dárbu eanet
prioriteret rávisolbmuid oahpahusa iežas barggus. Sámedikkis eai leat
várrejuvvon sierra resurssat bargat rávisolbmuid oahpahusain, muhto
Sámediggi ferte váldit badjelasas ovddasvástádusa oppalaš
rávisolbmuidoahpahusa ovddideamis sámiid várás ovttasráđiid guovddáš
eiseváldiiguin, ja dalle vuosttažettiin GOD:ain ja
Ravisolbmuidoahpahusinstituhtain. Sámedikkis lea leamaš čoahkkin
14.03.01 Rávisolbmuidinstituhta direktørain Turid Kjølseth, dán
čoahkkimis leai sáhka ovttasbarggu birra rávisolbmuidoahpahusa ektui
sámiide. .  5. Sámi mánáidgárddit.  Sámediggi lea leamaš
fierpmádatčoahkkimis mas ledje mielde Finnmárkku, Tromssa, Norlándda,
Davvi-Trøndelága ja Mátta-Trøndelága fylkkamánniid ovddasteaddjit
geain lea ovddasvástádus mánáidgárddiin. Muđui lea Sámediggi álggahan
fierpmádatbarggu daid sámi mánáidgárddiid jođiheaddjiid várás, geat
leat olggobealde sámegiela hálddašanguovllu. Dát lea maiddái oassi
Sámedikki barggus Stuorradiggedieđáhusain 27 (1999-2000) Barnehager
til beste for barn og foreldre. Dán oktavuođas dollojuvvui čoahkkin
Tromssas miessemánu 4. b. ja Sámedikki áirras Margaretha Påve
Kristiansen rabai dán fierpmádatčoahkkima.   Raporta Rekruttering
til - og stabilitet i førskolelæreryrket lea leamaš gulaskuddamis
gulaskuddankonfereanssas mii dollojuvvui njukčamánu 27. b. ja maid
Mánáid- ja bearašdepartemeanta, Girko-, oahpahus- ja
dutkandepartemeanta, Gielddaid guovddášlihttu ja Norgga
oahpaheaddjiid searvi lágidedje. Dán konfereanssas bođii ovdan earret
eará ahte Mánáid- ja bearašdepartemeanta áigu ovttasráđiid
Sámedikkiin čielggadit vejolašvuođaid addit stipeandda
studeanttaide geat váldet ovdaskuvlaoahpaheaddjioahpu ja
váikkuhangaskaoapmelasáhusa ovdaskuvlaoahpaheaddjiide geat leat
olggobealde Finnmárkku ja Davvi-Tromssa.   Sámediggi lea buktán
gulaskuddancealkámuša mánáidgárdelága rievdadeapmái. Sámediggi lea
buktán mearkkašumiid daid rievdadusaide maid Mánáid- ja
bearašdepartemeanta lea evttohan ođđa
mánáidgárdelágas. Cealkámušastis lea Sámediggi evttohan ahte
Sámediggái addojuvvo seammalágan bearráigeahččanváldi go
fylkkamánniin lea sierra sámi mánáidgárdedoarjaga ektui. 
Sámediggi lea leamaš mielde lágideamen Mánáidgárdekonfereanssa Álttás
cuoŋománu 3. ja 4. b. mas fáddán ledje earret eará sámi
mánáidgárddit. Oasseváldin konfereanssas ledje buot gielddat
Finnmárkkus ja Mánáidáittardeaddji. Lea maiddái lágiduvvo guokte
giellamovttiidahttinseminára. Unjárggas 28.0201 mánáidgárde- ja
gielddabargiide, vánhemiidda ja vánhensadjásaččaide. Ráđđelahttu
Berit Ranveig Nilssen rabai seminára. Nuppi semináras Snoasás
miessemánu 11. b. ledje earret eará Engerdal, Árborddi, Rørosa ja
Snoasá gielddat mielde. Várrepresideanta Ragnhild Nystad searvvai
Sámedikki beales.   6. Gelbbolašvuođa bajideapmi
erenoamášpedagogihkas .  Sámediggeráđđi lea mearridan plána man
bokte bajidit gelbbolašvuođa erenoamášpedagogihkas sámi
mánáidgárddiin ja skuvllain. Dán oktavuođas leat hálddahusas leamaš
ovttasbargočoahkkimat Sámi »guovddážiin» (tyngdepunkt) ja Sámi
allaskuvllain, main lea plánejuvvon plána čađaheapmi. Lea
dollojuvvon čoahkkin Gáivuona suohkaniin guorahallan dihte plána
čađaheami. Čoahkkimat eará gielddaiguin dollojuvvojit
miesse-geassemánu mielde. .  7. Boazodoallu oahppofágan.  Boazodoallu
lea dohkkehuvvon oahppofágan ja Sámediggi lea álggahan barggu čilget
Sámedikki saji ođđa oahppoplánaid ráhkadeami oktavuođas dán fága
várás. Sámedikkis lea leamaš čoahkkin ORNAB:ain 09.05.01
(Luonddudoalu oahpahusráđđi). Fága lea biddjojuvvon Luonddudoalu
oahpahusráđi vuollásažžan ja mihttomearrin čoahkkimiin leai
juohkit dieđuid nuppis nubbái doaimmaid ja ovddasvástádusa
birra. Sámedikkis lea ovddasvástádus mearridit njuolggadusaid sierra
sámi fágaid oahppoplánaide joatkkaoahpahusas gč. oahpahuslága § 6-4,
ja danne oažžu ovddasvástádusa boazodoalu oahppoplánain
oahpahusfágan.  Sámedikkis lea maiddái leamaš čoahkkin NBR:in
oažžun dihte geahčastaga dan barggus maid NBR lea bargan dán ášši
oktavuođas.  8. Alit oahppu ja dutkan.  GOD lea čoahkkimiin
Sámedikkiin dadján ahte sámi oahpahussuorgi galgá
geahčaduvvot. Stuorradiggedieđáhusas nr 27 (2000-2001) namuhuvvo
juoga dán birra, namalassii; »departementet vil komme nærmere tilbake
til Stortinget med dette i egnet form.» Sámediggeráđđi oaivvilda
ahte dat cealkkahábmen lea hui eahpečielggas, ja lea dan dihte bivdán
čoahkkima stáhtaráđiin Trond Giskiin guorahallat sierra
Stuoradiggedieđáhusa ráhkadeami ja sisdoalu mas erenoamážit
deattuhuvvo allit oahppu ja dutkan. Sámediggi lea maiddái hástalan
Girko-, oahpahus- ja dutkankomitea jođiheaddji Ranveig Frøiland
gieđahallat ášši ovdal go Stuoradiggi meannuda
Stuoradiggedieđáhusa.  9. Eará.  Joavku mii čielggadii sámi
oahpahusa olggobealde sámegiela hálddašanguovllu lea ožžon
maŋiduvvot raportta buktima čakčamánu 1. b. 2001. .  Sámedikkis lea
leamaš čoahkkin Tromssa museain oahpponeavvuid birra Sápmi-čájáhusa
dáfus.  Prošeavttas »Sámi álgooahpahus» lágiduvvojedje guokte
čoahkkima, maidda 20 vuođđoskuvlla oahpaheaddji ja
Pedagogalaš-psykologálaš bálvalus sámegiela hálddašanguovllus ja
Sámi allaskuvla serve. Leat maiddái álggahuvvon muhtun ođđa
oahpponeavvoprošeavttat álgooahpahusa ektui.  Sámediggi lea
oasálastán guovttebeaivásaš konfereanssa Tønsberggas miessemánu 9. ja
10. b. oahppogirjjiid ja oahpponeavvuid birra. Konfereanssa
vuolggasadjin leai ahte oahppogirjjiid dohkkehanortnet heaittihuvvui
1999:s. Dát várra mearkkaša ođđa oahppogirjjiid, erenoamážit go
eambosat dađistaga váldet atnui digitála teknihka interneahtain,
CD-lanjain, telefoniain, ja IKT-heivehuvvon oahpahusplánain ja
--prográmmain skuvllain ja oahpahusas.  Sámi vánhemat Oslos háliidit
ásahit sierra sámi skuvlla sámi mánáide sámi mánáidgárddi oktavuhtii
Oslos. Sámedikkis lea leamaš čoahkkin Oslo sámeskuvlla bargojoavkku
ja Oslo gieldda gaskka ášši birra.  Sámediggi lea áigodagas juohkán
guokte stipeandda sámi nuoraide geain lea sámegiella fágakreatsas
joatkkaskuvllas.   2.2.2 Ealáhusat.   1.2.2.1
Boazodoallošiehtadallamat.  Boazodoallošiehtadusbealit leat boahtán
ovttaoaivilii šiehtadusa ektui. Rámma lea bajiduvvon 83 miljon
kruvnnus 103 miljon kruvdnui, gč. lagabui ášši birra áššis
17/01. Šiehtadusbealit dorjo ahte álggahuvvo árvoháhkanprográmma
boazodoalu várás mii gustogoahtá 01.07.01 rájes. Sámediggi galgá
nammadit lahtu dán prográmma stivrenjovkui. Sámedikki presideanta leai
mielde gulaskuddamis ealáhuskomiteas ja ovddidi Sámedikki oainnu
boazodoallošiehtadussii. Maiddái dán jagáš šiehtadusas
várrejuvvojedje ruđat Sámediggái. Dát ruđat biddjojuvvojit Sámi
ovddidanfondii boazodoalu doaibmabijuide.  Olggobealde
boazodoallošiehtadusa lea Stuorradiggi juolludan 20 miljon kruvnnu
sierra doarjaga muhtun osiide Finnmárkkus ja Tromssas daid stuorra
vahágiid várás maid boazodoallu doppe lea gillán heajos buvttadeami
geažil. Sámediggi lea duhtavaš go dát doarjja lea
addojuvvon. Sámediggi lea eaktudan ahte dát doarjja máksojuvvo
johtilit amaset guoskevaš distrivttat dárbbašit gillát
dárbbašmeahttumit áiggi dáfus. .  1. Duodji.  Riikaorganisašuvdna
Sámiid duodji lea doallan jahkečoahkkima ja seminára Unjárggas
27.-28.04.01 gos maiddái Sámediggi oasálasttii.  Sámediggeráđi
lahttu Berit Ranveig Nilsen čalmmustii Sámedikki Duoji 2001- 2005
ovddidanprográmma ja hálddahus muitalii Sámi ovddidanfoandda
doarjjaortnegiid birra. Sámiid Duojis ledje stuorra vuordámušat
duodjeprográmmii ja lea árvalan ahte prográmma álggahuvvo nugo lea
plánejuvvon. Dán ii leat vejolaš dahkat go prográmmii galgá
sihkkarastojuvvot ruhta olles prográmmaáigodahkii, mii lea vihtta
jagi. Dasa dárbbašuvvo prográmmajođiheaddji. Prográmmaárvalusas
eaktuduvvo ahte ollu guoskevaš ovttasbargobealit servet
ruhtadeapmái. Dássážii ii leat várrejuvvon ruhta Sámedikki bušeahtas
dán prográmmii. Sámediggiráđđi geahččala čilget prográmma
ekonomálaš beliid nu johtilit go lea vejolaš. .
2. Lotnolasealáhusaid evalueren.  Sámediggi lea álggahan
lotnolasealáhusaid doaibmadoarjaga evaluerema. Evaluerenbargu manná
nugo NIBR leai plánen, ja evaluerenraporta galgá leat gárvvis
borgemánu 15. b. dán jagi. Dát ášši galgá meannuduvvot
dievasčoahkkimis skábmamánus.  3. Nissonolbmuid ja nuoraid
rekrutteren eanadollui.  5. Sámedikki kultur- ja ealáhusossodat lea
Sámedikki ášši 10/98 mearrádusa vuođul, Sámi riddo- ja
vuotnaguovlluid doaibmaplána 1997 -- 2001, čađahan ovdaprošeavtta
ja lea kárten makkár doaibmabijuide lea dárbu go galgá nannet
nissonolbmuid ja nuoraid rekrutterema eanadollui sámi
guovlluin. Ovdaprošeakta čađahuvvui čoahkkimiid bokte maidda serve
eanadoalloorganisašuvnnat, Tromssa ja Finnmárkku fylkkagielddaid
eanadoalloossodagat ja eará eanadoallooasálaččat. Ovdaprošeavtta
evttohusat eai leat čuovvuluvvon konkrehta doaibmabijuiguin, eai ge
leat várrejuvvon ruđat váldoprošeavtta čađaheapmái. Strategiija
lea baicce ahte geahččalit heivehit doaibmabijuid eanadoalu
árvoháhkanprográmmii ja dan boahttevaš BU-plána bokte Finnmárkku
dáfus. Stuorámus vejolašvuohta ollašuhttit doaibmabijuid orru leamen
dat ahte ovttastahttit áigeguovdilis plánaiguin ja prográmmaiguin. .
4. Ceavzilis ovdáneapmi válljejuvvon vuonain-prošeakta -
čuovvuleapmi.  Sámediggi lea čađahan nu gohčoduvvon ceavzilis
ovdáneami ovdaprošeavtta válljejuvvon vuonain ja lea čielggadan
vejolašvuođaid geahččalit báikkálaččat heivehuvvon
hálddašanortnegiid golmma sámi riddo- ja vuotnaguovllus, namalassii
Deanuvuonas, Ivguvuonas ja Divttasvuonas. Boađus buktá albmosii ahte
leat ain ollu deaŧalaš ealáhus- ja servodatovddidandoaimmat maid
fertešii čađahit riddo- ja vuotnaguovlluin. Raporttas evttohuvvo
ahte Sámediggi čađaha váldoprošeavtta. Váldoprošeavtta hábmen lea
álggahuvvon. Dát čadnojuvvo guoskevaš guolástusfágalaš
gelbbolašvuođabirrasiid árvalusaide. Dán barggu boađus
čalmmustuvvo de Sámedikki, Guolástusdepartemeantta ja
Birasgáhttendepartemeantta gaskasaš hálddahuslaš
bargolávdegoddái. Guoskevaš gielddat maid váldojuvvojit mielde
proseassas ovddosguvlui. Organiseren ja ruhtadeapmi čilgejuvvo
maŋŋelis. Dát lea Sámedikki 21.02.01 dollojuvvon guolástusseminára
praktihkalaš čuovvuleapmi, mas sihke Sámediggi ja
Guolástusdepartemeanta adde positiivvalaš signálaid. Eaktun
lihkostuvvat dainna prošeavttain viidáseabbot lea ahte báikkálaš ja
guovlulaš eiseválddit, Sámediggi ja Guolástusdepartemeanta ovttas
barget prošeavttain. Deaŧalaš oassi dán ovttasbarggus lea gávdnat
oktasaš ruhtadančovdosiid prošeavtta čađaheapmái.   5. Bargu
Norgga-Ruoŧa boazoguohtonkonvenšuvnnain.  Norgga-Ruoŧa
boazoguohtonkomišuvdna geigii árvalusas dán guovtti riikka
eanadoalloministeriidda miessemánu 18. b. dán jagi. Árvalusas lea
evttohuvvon ođđa boazoguohtonkonvenšuvdna Norgga ja Ruota gaskii,
ja das lea evttohuvvon movt geavahit guovlluid rájiid rastá ja lea
evttohuvvon ođđa orgána mainna dáhkidit šiehtadusa
čuovvuleami. Komišuvnna árvalus lea ovttajienalaš. . 
Váldosisdoallu lea ahte ođđa konvenšuvdna galgá bidjat vuođu
boazodoalu sihkkarastimii ja ovddideapmái rájá rastá, ovddidit
ovttasbarggu dán guovtti riikka boazodoalu gaskka, ja dasto addojuvvo
sadji ođđa jurdagiidda ja dávggasvuhtii. Evttohuvvo dakkár
konvenšuvdna maid álkidit sáhttá heivehit boazodoalu ja servodaga
ovddideapmái muđui 30 jagi ovddosguvlui áiggis, almmá rievdatkeahttá
konvenšuvnna. .   Evttohuvvojit guokte ođđa orgána maid bargun
galgá leat láhčit dilálašvuođa nu ahte konvenšuvdna čuovvuluvvo;
hálddašanorgána (Norgga-Ruoŧa) ja dárkkistanorgána main lea váldi
dahkat mearrádusaid jos čuožžilit vuostálasvuođat daid
oasálaččaid gaskka maidda konvenšuvdna guoská. Dán lea boazodoallu
garrasit sávvan oppa dan áiggi go dáláš konvenšuvdna lea
doaibman. Dán guovtti orgánas galget leat boazodoalu ovddasteaddjit
goappašiin riikkain.   Komišuvnna árvalus galgá sáddejuvvot
gulaskuddamii, muhto ii leat vuos čielggas man guhkes
gulaskuddanáigemearri biddjojuvvo. Sámediggeráđđi eaktuda ahte
Sámediggi galgá meannudit árvalusa. Maŋŋá galgá ásahuvvot
šiehtadanlávdegoddi mii galgá šiehtadit ođđa
konvenšuvnna. Ráđđi áigu maiddái bidjat gáibádussan ahte Sámedikkis
galgá leat njunuš sadji šiehtadallamiin.   6. Sis-Finnmárkku
ovddidansearvi.  Ovddidanforum ja OFFA-joavku leat evttohan ahte
ásahuvvošii nannoset ealáhusapparáhtta Sis-Finnmárkui oktasaš
ovddidansearvvi hámis mii livččii buoremus čoavddus
nuppástuhttinbarggu fakkasteapmái. Ovddidansearvi galgá leat
guovlulaš instrumeanta ealáhusovddideapmái ja váikkuhit
aktiivvalaččat fitnodatovddideami guoskevaš gielddain. Ovttaskas
gielddain leat menddo uhccán resurssat nagodit áŋgiruššat dan ala
ahte šattašedje eanet, buoret ja eanet gánnáhahtti fitnodatlaš
prošeavttat Sis-Finnmárkkus. Gielddat leat bidjan doaibma- ja
ovddidankapitála, nu maiddái Finnmárkku fylka. Gieldda- ja
guovlludepartemeanta áigu lagamus boahtteáiggi bidjat iežas oasi
doaibma- ja ovddidankapitálii. Departemeanttain lea juo
ságastallojuvvon oktasaš ruhtadančovdosa birra. Ášši leai
biddjojuvvon áššelistui Departemeanttaid mátki várás Sis-Finnmárkui,
muhto mátki ii šaddan. Lea ovddiduvvon ruhtaohcan searvvi ásaheami
várás. Sámediggeráđđi áigu digáštallat ášši Gielddadepartemeantta
ruhtadeami gieđahallama ektui.   2. Sámi jienastuslohku .  1. Sámi
jienastuslohkoárvalus, 18.05.01, čuovvu mielddusin. Loahpalaš sámi
jienastuslohku lea gárvvis maŋŋá go gielddat lea doallan
dohkkehančoahkkimiid 01.06.01. .   3. Diehtojuohkin ja bibliotehka.
1. Sámi arkiiva.  Sámediggeráđđi lea áššis R 53/01 Sámi árkiiva-,
diehtojuohkin- ja duođaštusguovddáža hárrái bivdán
Kulturdepartemeantta álggahit sámi arkiivva saji čielggadeami
našuvnnalaš sámi ásahussan arkiivafágalaš gažaldagaid
dáfus. Sámediggi lea juo áššis 11/00 mearridan ahte Sámi arkiiva
galggašii laktojuvvot Sámedikki hálddahussii, ja das galggašii leat
seamma sadji arkiivaáššiin go Sámi sierrabibliotehkas lea
bibliotehkafágalaš áššiin. .  2.2.4.2 Sámediggi neahtas.  Sámediggi
oaččui neahttasiidduid duorastaga miessemánu 3. b. Neahttasadji ii
leat gal eisege loahpalaš, muhto galgá ovddiduvvot dađistaga,
diehtojuohkin galgá doaibmagoahtit elektrovnnalaččat Sámedikkis
geavaheaddjiide. Politihkalaš joavkkut sáhttet juo geavahit
elektrovnnalaš poastajournála. Dál leat buot Sámedikki
čoahkkingirjji digitaliserejuvvon ja gávdnojit fargga neahtas. Dán
dievasčoahkkima áššebáhpirat gávdnojit interneahtas.  3.2.4.3 Sámi
bustávat dihtoris.  Sámedikki neahttasiidoprošeakta lea dasto
váikkuhan sámi bustávaid ovddideami dihtoris ja interneahtas, ja leat
gávdnan buori čovdosa váttisvuođaide. Dás okto lea juo stuorra
mearkkašupmi, ja čoavddus lea ovddiduvvon ovttasbargoprošeavtta
bokte Sámedikki ja Microsoft gaskka. Sámediggeráđđi bargá dál dainna
ahte dán teknologiija galget norgalaš eiseválddit bidjat standárdan,
ja dat galgá leat gáibádussan go stáhta oastá dihtorprográmmaid.
2. Eará.  Mii guoská ođđa elektrovnnalaš bálvalusaide áirasiidda,
mediaid ja earáide, čujuhit áššái 21/01 Sámedikki gulahallan ja
bálvalanpolitihkka. Das lea Sámediggeráđđi árvalan jahkásaš
e-plánaid. .  Sámedikki hálddahus lea ođđajagi rájes
geavahišgoahtán siskkáldaš diehtojuohkinneahta. Dát lea buoridan
gulahallama siskkáldasat mealgat, ja lea dahkan hálddahusa
beaktileabbon.  1. Dearvvasvuohta ja sosiála .  Dán áigodagas lea
Sámediggi bargan dan ala ahte oažžut guhkiduvvot
prošeaktaruhtajuohkinortnega, go álgoálggus leai šiehtaduvvon ahte
dát galggai loahpahuvvot dán jagi mielde. Sosiála- ja
dearvvasvuođadepartemeanta evttoha 12.02.01 beaiváduvvon reivves ahte
prošeaktaáigodat guhkiduvvo jagiin. Dát ášši ovddiduvvui maiddái
Sámedikki čoahkkimis Dearvvasvuođaministeriin 23.03.01, gos
várrepresideanta leai mielde. Eará fáttát mat ovddiduvvojedje dien
čoahkkimis ledje; eanet resurssat Sámedikki hálddahussii vai sáhttit
viiddidit Sámedikki barggu dearvvasvuođa ja sosiála áššiiguin ja
oažžut daidda oktilašvuođa, eanet go maid dál lea vejolaš dahkat
dáláš kapasitehtain. Sámediggi háliida nannet barggu olggosguvlui ja
movttiidahttit integreret sámi perspektiivva dearvvasvuođa- ja
sosiálabálvalusaide. Dasto lea deaŧalaš ahte Sámedikkis leat
resurssat čohkket diehtojuohkinávdnasiid ja fágagirjjálašvuođa
dearvvasvuođa- ja sosiála barggu ektui sámi guovlluin, vai sáhttá
fállat veahki ja oaivadit fágaolbmuid dearvvasvuođa- ja
sosiálabálvalusain. Dasa lassin lea eamiálbmotdearvvasvuohta dakkár
bargosuorgi maid galggašii prioriteret jos Sámediggi oččošii
bissovaš ja eanet resurssaid dán bargui. Dát bealit eai leat
čilgejuvvon, ja várrepresideanta lea bivdán Sosiála- ja
dearvvasvuođadepartemeantta ovddidit dán problematihka 2002 bušeahta
meannudeami oktavuođas. Dearvvasvuođaminister lea positiivvalaš
oažžut oktilašvuođa ovttasbarggus Sámedikkiin
dearvvasvuođaáššiid ektui, ja evttohii 4 čoahkkima jahkái
Sámedikkiin. Dál lea Sámediggi bovden Dearvvasvuođaministera
čoahkkimii Kárášjohkii.  Dearvvasvuođaođastusa oktavuođas ahte
stáhta váldá badjelasas spesialistadearvvasvuođabálvalusaid, ovddidii
Sámediggi gulaskuddancealkámuša, mas árvaluvvui ahte ásahuvvošii
sierra sámi dearvvasvuođa- dahje oalgefitnodat
spesialistadearvvasvuođabálvalusaid organiserema
oktavuođas. Evttohusa duogážin leai dat go Sámediggi oaivvildii ahte
oassi mihttomearis oažžut stuorát ollislašvuođa bálvalusain sámi
álbmoga várás olahuvvošii jos sámi
spesialistadearvvasvuođabálvalusat čohkkejuvvošedje. Ráđđehus ii
čuovvulan dákkár organiserema. Odeldikki proposišuvnnas nr 66
(2000-2001) addojuvvo dattetge Sámediggái vejolašvuohta nammadit sámi
dearvvasvuođaáššiid ráđi. § 35, nuppi lađđasis čuožžu ahte
»Sámediggi nammada ráđi mii galgá doaibmat ráđđeaddin fitnodagaide
plánaid ráhkadeami oktavuođas §34, nuppi lađđasa, nuppi čuoggá
ektui. Dát ráđđi galgá buktit cealkámušaid daid
dearvvasvuođaáššiide mat gusket sámi álbmogii». Dainna bargá
Sámediggi viidáseabbot.  Sámedikki presideanta lea njukčamánus
juogadan ruđaid dearvvasvuođa- ja sosiálasuorggi prošeavttaide. 68
prošektii ohccojuvvui ruhta (ohcamiid submi leai 13 000 000 kruvnnu)
ja buohkanassii juolluduvvui 3 595 000 kruvnnu juogaduvvon 30
prošektii. Prošeaktaruđat leat juogaduvvon čielggadus- ja
prošeaktabargui, metodaovddideapmái ja doaibmabijuid láhčimii sámi
álbmoga várás, ja fágaolbmuid gelbbolašvuođaloktema doaibmabijuide
sámi gielas ja kulturáddejumis. Sámediggi lea bidjan deattu dasa ahte
prošeavttat galget váikkuhit bálvalusaid sisdoalu rievdadeami oanehis
áiggis.   2. Riikkaidgaskasaš ja davviriikkalaš eamiálbmot ja
sámi ovttasbargu .  1.2.6.1 Interreg III A 2001-2006.  Go Gieldda- ja
guovludepartemeanta lea ávžžuhan, de lea Sámediggi dál evttohan
lahtuid Norgga bealde Bearráigeahččankomiteaide ja
mearridanjoavkkuide goappašiid sámi oasseprográmmaide Interreg
Ruoŧŧa-Norga ja Interreg Davvikalohtta/Kolarctic. Departemeanta ii
leat vuos nammadan dáid lahtuid. Buohkat, geat leat evttohuvvon leat
Sámedikki áirasat. EO ii leat vuos loahpalaččat dohkkehan
prográmmaevttohusaid. Go prográmmat leat dohkkehuvvon, de álggahuvvo
ovttasbargodilálašvuođaid láhčin aktiivvalaččat rádjaguovlluin
dan ektui movt ovddidit kultuvrra, bajidit gelbbolašvuođa,
gulahallama ja ealáhusaid. .   3. Nuoraidpolitihkka.  1.2.7.1
Sámedikki nuoraidpolitihkalaš lávdegoddi .  Sámedikki
nuoraidlávdegoddi lea lágidan nuoraidkonfereanssa njukčamánu 26. --
27. b. 2001. Mielddusin leat biddjojuvvon nuoraidkonfereanssa
konklušuvnnat maid nuoraidlávdegoddi lea ovddidan. Dasto lea
mielddusin nuoraidlávdegotti 18.04.01 dollojuvvon čoahkkima
referáhta.  2.2.7.2 Barents nuoraidbargu.  Várrepresideanta lea
searvan Barentsministerkonferensii nuoraidpolitihka ektui Tromssas
14. -- 15.05.01. Barents nuoraidpolitihkalaš doaibmaplána
mearriduvvui. Várrepresideanta oaivvilda ahte sámi nuorat
integrerejuvvojedje lunddolaš vugiin. Sámedikki áirras Marie Therese
N. Aslaksen searvvai Sámedikki ovddas Barentsguovllu
nuorraparlamentarihkkáriid seminárii. Dasto serve Klemet Erland Hætta,
Laila Nystad ja Inga Márjá Steinfjell Barentsnuoraidkonferensii. Diet
golbma konfereanssa sohpe oktasaš virggálaš diehtojuohkima. Dát ja
várrepresideantta sáhkavuorru konfereanssas leat mielddusin. 
4. Eará áššit.  1.2.8.1 Minerálaid ohcan.  Sámediggi lea bidjan
merkii ahte dál leat doaimmat jođus mat čatnasit minerálaohcamiidda
Finnmárkkus ja Tromssas. Máŋga norgalaš ja olgoriikalaš fitnodaga
leat háhkan alcceseaset vuoigatvuođa iskkadit minerálaid namuhuvvon
guovlluin. Earret eará lea Sámediggi bidjan merkii ahte Finnmárkku
fylkkagielda lea vuovdán muhtenvuoigatvuođaid Porsáŋggu gielddas
Tertiary Minerals Plc fitnodahkii.   Doaimmain muhtema oktavuođas
leat ollu imašlaš bealit. Áibbas vuođđoášši lea dat go
vuoigatvuođat eatnamiidda ja čaziide Finnmárkkkus eai leat
čielggaduvvon. Dáid vuoigatvuođaide gullet maiddái minerálat. Dát
guoská maiddái guovlluide máttabealde Finnmárkku. Sámediggi lea eatnat
heviid dovddahan prinsihpalaš vuostehágu luonddu meassamiidda sámi
guovlluin. Dasa lassin bohtet bealit mat gusket biras- ja
kulturmuito-áššiide oppalaččat. .   Várrepresideanta Ragnhild
Nystad lea mediaid bokte dovddahan ahte Sámediggi ii liiko dákkár
doaimmaide. Erenoamáš heittot lea dat go Finnmárkku fylkkagielda lea
guovddáš oasálaš vuoigatvuođaid vuovdimis sámi
guovlluin. Sámediggeráđđi áigu meannudit ášši boahtte
čoahkkimis.   2.2.8.2 NOU 2001:1 Lov om Personnavn (láhka olbmuid
namaid birra) - gulaskuddan.  Sámediggi lea 02.04.01 beaiváduvvon
reivves buktán cealkámuša nammaláhkii. Láhkalávdegoddi ii leat
barggustis meannudan dohkálaš vugiin sámi nammaárbevieruid. Sámediggi
čujuhii ahte galggašii leat dovddus ášši ahte Norggas lea sierra
ovddasvástádus iežas eamiálbmogis, sámiin. Norga fertešii dalle
maiddái bearráigeahččat ahte sámi riektegáhtten ja sin árbevierut
čuovvuluvvojit láhkarievdademiin ja ođđa lágain. Lea erenoamáš
deaŧalaš ahte láhkaaddi váldá dan vuhtii go bargá viidáseabbot
nammalágain.  Sámedikki beales leat mii čielgasit fuomášuhttán maid
ferte deattuhit láhkaođasmahttimis: Sámi sohkanamaid ferte
suodjalit. Dasto galgá leat vejolašvuohta váldit atnui fas daid
boares sohkanamaid mat ovddit sohkabuolvvain leat eret
váldojuvvon. Sámi namaid ferte leat lohpi almmolaččat geavahit, nugo
omd. Ándde Ánde dahje Elle Ándde Ánne. Sámi ovdanamaid geavaheapmi
almmolaččat ferte dohkkehuvvot, nu ahte álo ii darbbaš sierra
ákkastallat go mánná galgá oažžut sámi nama sámi čállinvugiin.
3.2.8.3 Rasistalaš cealkámušaid viiddiduvvon gielddus ja rasistalaš
organisašuvnnaid j.d. gieldin - gulaskuddan.  Justisdepartemeanta
attii 31.01.01 studiejovkui, maid Justisdepartemeanta lea nammadan,
bargun iskat movt Ruoŧas ja Duiskkas leat gildojuvvon rasistalaš
organisašuvnnat, cealkámušat ja miellačájeheamit. Raporta
sáddejuvvui gulaskuddamii cuoŋománus. Sámediggi lea 22.05.01
beaiváduvvon reivves buktán cealkámuša dán raportii.  Dasa lassin
lea ráđđi meannudan váidalusáššiid ja ráhkkanahttán áššiid dán
dievasčoahkkimii.  Nammadeamit .  1.3.1 Sámedikki
giellamovttiidahttinprošeakta .  Sámediggeráđđi lea evttohan
čuovvuvaš čoahkkádusa stivrenjoavkku lahttun: 2 Engerdal gielddas,
1 Sámedikki hálddahusas, 1 Sámi allaskuvllas ja 1 Sámedikki
giellaossodagas.  2.3.2 Várrelahttu guovddáš boraspirelávdegoddái.
Ođđa várrelahttun guovddáš boraspirelávdegoddái lea Eva Wilks
nammaduvvon.  1. Olgoriikadepartemeantta olmmošvuoigatvuođaid
lávdegoddi.  Sámedikkis lea hálddahusas ovddasteaddji
Olgoriikadepartemeantta olmmošvuoigatvuođaid lávdegottis.
2. Interreg.  Sámediggi lea evttohan čuovvuvaččaid lahttun Intrreg
III A:ii áigodahkii 2001 - 2006:.  Bearráigeahččankomitea
Davvikalohtta/Kolarctic:.  Lahttun: Várrepresideanta Ragnhild Nystad.
Várrelahttun: Sámedikki áirras Egil Olli.   Bearráigeahččankomitea
Ruoŧŧa-Norga:.  Lahttun: Sámedikki áirras Jarle Jonassen.
Várrelahttun: Sámedikki áirras Einar Lifjell.  Mearridanjoavku
Davvikalohtta/Kolarctic:.  Lahttun: Sámedikki áirras Roger Pedersen.
Várrelahttun: Sámedikki áirras Margreta Påve Kristiansen.  Lahttun:
Sámedikki áirras Eva Josefsen.  Várrelahttun: Sámedikki áirras Randi
Skum.  4. Ođđa áššiid dieđiheapmi - čuovvuleapmi.  Evttohus 1:
Ofuohta/Mátta-Tromssa sámi suopman ferte čalmmustahttojuvvot sámegiel
aviissain nugo Min Áiggis ja Áššus.  Sámediggeráđi mielas lea
deaŧalaš nannet sámegiela, ja mediaid saji dán barggus ii sáhte
fuotnut. Dattetge lea nu ahte Sámediggi ii sáhte geatnegahttit
aviissaid geavahit dihto suopmana. Sámediggeráđi mielas maid ii leat
realistalaš vuordit ahte sámi mediat nagodit geavahit buot daid
gielalaš variašuvnnaid mat leat sámegielas. Sámediggeráđđi lea
gearggus árvvoštallat movt sámegielat mediat sáhtášedje nannet
fálaldagaideaset eará giellaguovlluid ja suopmaniid ektui
davvisámegiela lassin. Ofuohta/Mátta Tromssa suopman árvvoštallojuvvo
sámi mediapolitihka čuovvulanbarggu oktavuođas.  Evttohus 2:
Luohtebarggu movttiidahttinbálkášupmi.  Ášši lea heivehuvvon
Sámediggeráđi Dáidda- ja kulturdieđáhussii čuokkis 5.3.2
Prioriterejuvvon doaibmaibijut mas čuožžu ahte "Sámediggi ásaha
luohtebargui movttiidahttinbálkášumi ".   Evttohus 3: Sámediggi
berre bargat dan ala ahte ráfáidahttojuvvon eatnamat fas bohtet
ruovttoluotta boazodollui.  Ášši lea heivehuvvon áššái 18/01
Sámedikki boazodoallopolitihkka. Dan ášši njealját kapihttalis oidno
ahte okta maid Sámediggi prioritere lea ahte oččodit ruovttoluotta
daid ovdelis áiggiin massojuvvon boazoguohtoneatnamiid ja oččodit
ođđa guohtoneatnamiid sámi boazodollui. Sámediggeráđđi lea bidjan
merkii ahte dáid guovlluid geavaheapmi herggiide lea sakka geahppánan,
ja ahte sáhtášii leat áigeguovdil luvvet dáid eatnamiid árbevirolaš
boazodollui.  Evttohus 4: Ollásit gieldit čakčat bivdimis
rievssahiid beatnagiiguin.  Sámediggi attii 07.05.01 cealkámuša
ođđa beanaláhkaevttohussii. Sámediggi celkkii ahte lea duhtavaš go
sierra lágat mat gusket beanadollui koordinerejuvvojit, muhto lea
deaŧalaš doalahit daid seamma čavga lágaid beanadollui dan geažil
go boazoguohtoneatnamat leat gáržon. Áššis Sámedikki
boazodoallopolitihkka lea okta áŋgiruššansuorgi ahte bargat dan ala
ahte areálat boazodollui sihkkarastojuvvojit. Lea lunddolaš
árvvoštallat movt čakčarievssatbivdu beatnagiiguin galgá
dahkkojuvvot dan oktavuođas go Sámedikki boazodoallopolitihkka
gustogoahtá.  Evttohus 5: Vásedindoarjja fásta bihtáide julev- ja
lullisámegillii sámi aviissain.  Čállosat julev- ja máttasámegillii
sámi aviissain eai leat sorjavaččat dušše vásedin ruđain
jorgalemiid ektui. Aviissat dárbbašit dasa lassin jorgaleaddjiid,
journalisttaid, distribušuvdnakanálaid, ja báikkálaš
ossodatkantuvrraid julev- ja máttasámi guovlluide. Dál váilot
issorasat dán lágan resurssat, ja danne ášši ii sáhte čoavdit
dušše sierra merkejuvvon ruđaiguin preassadoarjagis. Barggus sámi
mediapolitihkain lea dárbu geahčadit lagabui movt váikkuhit julev- ja
máttasámegiela geavaheami sámi aviissain. Danne háliida
Sámediggeráđđi ollislaččat geahčadit sámi preassadoarjaga. Julev-
ja máttasámegiela árvvoštallan ferte leat oassin dán geahčadeamis.
Evttohus 6: Ovddasvástádus sámi báikenamain ferte sirdojuvvot
Sámediggái.  Sámediggeráđđi áigu čuovvulit dán ášši
gulaskuddancealkámušastis raportii báikenammalága
evalueren. Kulturdepartemeanta lea sádden raportta gulaskuddamii ja
gulaskuddanáigemearrin lea biddjojuvvon geassemánu 1. b. 2001.
Evttohus 7: Seailudit sámi kultuvrra olggobealde sámi váldoguovlluid.
Ollu sápmelaččat leat ferten fárret eret iežaset ruovttugielddain
oahpu ja barggu dihte. Dát lea dagahan dan ahte sin vuoigatvuođat
ávkkástallat meahcceresurssaiguin leat gáržžiduvvon báikegottiid
olbmuid vuoigatvuođaid ektui. Sámediggeráđi mielas lea lunddolaš
árvvoštallat dán lágan vuoigatvuođaid Sámi vuoigatvuođalávdegotti
árvalusa loahpalaš meannudeami oktavuođas. .  Evttohus 8: Oktavuoha
fylkkadikkiin, dainna ulbmilin ahte ovttastahttit váikkuhandoaimma
Guolástusdepartemeantta ektui.  Sámediggeráđđi áigu ain geavahit
eará ja dohkkehuvvon vugiid go lea oktavuohta guovddáš
eiseválddiide.  Evttohus 9: Beaivválaš rasisma.  Sámediggeráđđi ii
dohkket ii man ge lágan rasismma. Sámediggi áigu čuovvulit
doaibmabijuid našuvnnalaš plánaid oktavuođas rasismma vuostá
skuvllain. Sámi allaskuvla lea álggahan prošeavtta man áigumuššan
lea vuostálastit givssideami ja rasismma sámi
skuvllain. Várrepresideanta lea čuovvulan ovtta bearraša mii leai
gártan gillát givssideami geažil. Dát bearaš leai Sámedikkis guossin
09.04.01. Bearaš sáhtii muitalit ahte mánáid dilli leai šaddan
buoret ja mánáide lea šaddan eanet lunddolaš dilli skuvllas.
Ráđđi lea addán cealkámuša Justisdepartemeantta raportii mii
iskkadii makkár gildosat Ruoŧas ja Duiskkas leat rasistalaš
organisašuvnnaid, cealkámušaid ja miellačájáhusaid ektui. Geahča
čuoggá 1.8.2.  5. Čoahkkimat.  1.5.1 Čoahkkin Norlándda
fylkkamánniin.  1. Sámedikki presideantta čoahkkin Bodeajjus
miessemánu 11. b. 2001 Norlándda fylkkamanniin
Divttasvuona-Hellemo-guovllu gáhttenplána ektui. Sámedikki presideanta
Svein Roald Nystø ja ráđđelahttu Ing-Lill Paval leaigga čoahkkimis
Norlándda fylkkamánniin miessemánu 11. b. 2001 gos namuhuvvon plána
gieđahallojuvvui. Duogážin leai dat go Sámediggeráđđi 21. --
23.03.01 čoahkkimis gávnnahii ahte ii lean šat ulbmállaš searvat
gáhttenplána ráđđeaddi oktavuohtalávdegoddái. Danne gesiige ráđđi
eret dan guokte ovddasteaddji geat leaigga nammaduvvon 1996:s. Dán
geažil leai Norlándda fylkkamánni mielas dárbu doallat čoahkkima
Sámedikki presideanttain, čilget ášši. Čoahkkin dollojuvvui
maiddái dan geažil go leai dárbu oažžut lagat ovttasbarggu
Sámedikkiin ja buori proseassa gáhttenplánabarggu oktavuođas. 
Sámediggi ja Norlándda fylkkamánni sohpe doallat čoahkkima
Birasgáhttendepartemeanttain, Guolástusdepartemeanttain,
Justisdepartemeanttain ja Gieldadepartemeattain guovddáš dásis
geassemánus. Fylkkamánni konkluderii danne ahte Divttasvuona-Hellemo
gáhttenplána bargu bissehuvvo dassážii go bohtet signálat guovddáš
dásis ahte galgá go plánabargu jotkojuvvot álgohámis, vai galget go
sámi bealit gessojuvvot mielde stuorát ollislasvuođain.   1.5.2
Barentsráđi gávccát olgoriikaministerčoahkkin.  Barentsráđđi
doalai 8. olgoriikaministerčoahkkima njukčamánu 15. b. 2001
Murmánskkas. Norgga delegašuvnna jođihii olgoriikaminister Torbjørn
Jagland. Sámedikki presideanta Sven-Roald Nystø searvvai čoahkkimii
Norgga bealde Sámedikki ovddas. Čoahkkimis leai maiddái Barents
regiovdnaráđđi mas Sámedikki várrepresideanta Ragnhild Nystad lea
eamiálbmogiid ovddasteaddjin.  Eamiálbmogiid bargojoavkku
ovddasteaddjin leai jođiheaddji Anna Prakhova. Ruoŧa delegašuvnnas
man jođihii olgoriikaminister Anna Lindh, leai maiddái Ruoŧa
Sámedikki ovddasteaddji Börje Allas. Lassin Barentsráđi
lahttoriikkaide, mat leat Norga, Ruoŧŧa, Suopma, Islánda, Danmárku,
Ruošša ja EO ledje maiddái áicit Canádas, Frakriikkas, Duiskkas,
Japánas, Eŋlánddas, Itálias, Polenis, Hollánddas ja USA:s. Čoahkkima
jođihii Barentsráđi jođiheaddji, olgoriikkaminister Igor Ivan.
Ruošša ovdagoddi loahpahuvvui Barentsráđi gávccát
čoahkkimis. Ovdagoddi sirdojuvvui Ruŧŧii. Joint Communique
mearriduvvui čoahkkimis, das leai maiddái Sámedikki teakstaárvalus
mielde.  2.5.3 Barents Regiovdnaráđi čoahkkin.  Barents
Regiovdnaráđđi doalai iežas vuosttas čoahkkima 2001:s
Murmánskkas. Várrepresideanta Ragnhild L. Nystad leai eamiálbmogiid
ovddasteaddjin Regiovdnaráđis. Dát leai vuosttas čoahkkin ráđis
maŋŋá go ovdagoddedoaibma leai sirdojuvvon Murmánskka oblasttas
Norlándda fylkkagildii 28.11.00.  Várrepresideanta oinnii ahte
eamiálbmogiid sadji Barentsbarggus lea ain váttis. Leai eahpečielggas
makkár vuoigatvuođat eamiálbmotovddasteaddjiin leat dán
barggus. Maŋŋá lea leamaš dárbu čorget dáid beliid sihke guovddáš
ja guovllu dásis.  3.5.4 Čoahkkin Olgoriikkadepartemeantta
stáhtačálliin Barth Eide .  Presideanta Sven-Roald Nystø doalai
čoahkkima 02.04.01 stáhtačálliin Espen Barth Eide. Áššit mat
guorahallojuvvojedje ledje Sámedikki ja Olgoriikadepartemeantta
gaskasaš oktavuohta Barentsbarggus, ja substansalaš sisdoallu
eamiálbmotdimenšuvnnas Barentsbarggus. Sámediggi bivddii earret eará
dađistaga oažžut dieđuid movt Barentsbargu doaibmá ovddosguvlui,
ja erenoamáš deatalaš áššiid birra nugo Barentsráđi
olgoriikaministerčoahkkimiid ja čoahkkimiid birra earret eará
fágaministeriiguin go dat dollojuvvojit. Dasto deattuhii presideanta
ahte lea deatalaš ahte eamiálbmogiid bargojoavku oažžu
vejolašvuođa deaivvadit dávjjibut go oktii jagis.  Stáhtačálli
vástida 27.04.01 reivves ahte olgoriikadepartmeanta áigu čuovvulit
dán sihkkarastin dihte ahte Sámediggi ja Olgoriikadepartemeanta
gulahallet deaŧalaš čoahkkimiid
ráhkkaneamis. Olgoriikadepartemeanta áigu maiddái Regiovdnaráđđái
ovddidit lea go vejolašvuohta ruhtadit 4 eamiálbmotbargojoavkku
čoahkkima jahkái. Dasto áigu Olgoriikadepartemeanta váikkuhit dan
ahte Girkonjárjulggaštusa mihttomearit Barentsguovllu eamiálbmogiid
ektui ollašuvvet Barentsguovllu logijagi ávvudeamis 2003:s.  4.5.5
Barentsovttasbargu.  Presideanta ja várrepresideanta ja Sámedikki
áirras Egil Olli dolle čoahkkima Anna Prakhovain, guhte lea
Barentsovttasbarggu eamiálbmotjoavkku jođiheaddji ja
Barentsčállingottiin Alf Nystad bokte, láhčin dihte strategiija dán
bargui. Leai ovttamielalašvuohta das ahte eamiálbmot bargojoavkkus
livččii dárbu doallat 4 čoahkkima jahkái go galgá sáhttit
ovttastahttit áššiid.  5.5.6 Ráđđádallan Barentsovttasbarggu
birra.  Olgoriikaminister Jagland bovdii 20.04.01 ráđđádallat
Barentsbarggu. Ulbmil dainna čoahkkimiin leai oktilaččat lonuhallat
oaiviliid guovllu oasálaččaiguin, maidda ovttasbargu eanemusat
guoská. Sámedikki presideanta leai čoahkkimis mii dollojuvvui
Álttás. Eará oasseváldin ledje earret eará golmma davimus fylkka
fylkkasátnejođiheaddjit.  6.5.7 Čoahkkin USKAV:in.  Sámedikki
presideanta doalai čoahkkima USKAV:in miessemánu 7. b. 2001
skuvlamassima birra soađi geažil. Čoahkkimis leai ovttaoaivilvuohta
čuovvuvaš áššiid hárrái:.  Čuovvulit ášši
olmmošvuoigatvuođaáššin Ráđđehusa ja Stuorradikki ektui ja
vuolggasadjin lea Norgga doaibmaplána olmmošvuoigatvuođaid várás
(gč. Stuorradiggedieđáhusa nr 21 (1999-2000) ja Árvalus S nr 23
(2000-2001).  Váldit oktavuođa Govttolašbuhtaduslávdegoddái ja
jearrat manne buot ohcamat massojuvvon skuvlavázzima ektui
hilgojuvvojedje.  Čilget dalle go Sámediggi oažžu dieđu
»sámefoandda» birra.  Árvvoštallat Sámedikki ekonomálaš doarjaga
organisašuvnna bargui.  Buktojuvvon árvalusat ja mearkkašumit.
1. Mearkkašupmi 1, áirasis Geir Tommy Pedersen, NSR sámediggejoavku:.
Sámi vuoigatvuođabargu.  Maŋemus áiggi čuvgehusaid mielde háliida
ráđđehus gárvet sámi vuoigatvuođalávdegotti barggu Finnmárkku
hárrái guovtti jahkái. Čuvgehusaid oktavuođas buktá NSR ovdan
čuovvovaš mearkkašumi. Norgga stáhta lea vuođđuduvvon guovtti
álbmoga eatnamii -- sámiid ja dáččaid - ja lea vuođđolága §110A:s
dohkkehan ahte sámit lea konstituerejuvvon álbmot Norggas ja das
čuovvu iešmearridanvuoigatvuohta.   Iešmearridanvuoigatvuohta --
vuoigatvuođat ja geatnegasvuođat.  Sámiid stáhtus álbmogin
geatnegahttá stáhta lágidit dilálašvuođaid sosiála ja kultuvrralaš
ovddideapmái iežamet eavttuid mielde. Sámedikkis, sámi álbmotválljen
orgánan, ferte leat mearrideaddji váikkuhanfápmu dárbbašlaš
áššiide. Iešmearridanvuoigatvuohta mielddisbuktá maiddái
vuoigatvuođa ovddidit mearridanválddi sámiid bealis.   Leat sámit
ieža iige dušše stáhta mii mearrida makkár servodatáššiid sámi
álbmot galgá stivret ja hálddašit. Dát áššit galget čovdojuvvot
šiehtadallamiid bokte.  Jus sámit galget ovddidit vuoigatvuođaid,
de ferte dáhpáhuvvat sierra vuođustusa ja jienasteami bokte
Sámedikkis sámiid ovddas Norggas. Sámi eatnamiid hálddašeamis ferte
sámiid árbevirolaš oktasaš eananvuoigatvuohta leat vuođđun. 
Sámiid stáhtus álbmogin ja eamiálbmogin geatnegahttá min lágidit
dilálašvuođaid dainna lágiin ahte oamastanvuoigatvuođat sáhttet
juridihkalaččat formaliserejuvvot luondduriggodaid ávkkástallama
ektui. Dát seamma stáhtus geatnegahttá min juridihkalaččat
formaliseret sámi árbevirolaš geavahanvuoigatvuođaid. 
Šiehtadallanvuoigatvuohta.  Šiehtadallanvuoigatvuohta vuođđuduvvo
árbevirolaš sámi guovllulaš vuoigatvuođaide ja maiddái
iešmearridanvuoigatvuođaide. Dát mielddisbuktá vuoigatvuođa sámiide
ja geatnegasvuođa Norgga eiseválddiide šiehtadallat
ovddasvástádussurggiid ja mearridanváikkuhusa sámi ja Norgga
eiseválddiid gaskka.   Das čuovvu ahte goabbatbeallásaš
gudnevuollegašvuohta ja dásseárvu galget vuođđudit boahttevaš
ovttasbarggu álbmogiid gaskka. Das čuovvu maiddái ahte šiehtadallá
ovttamielašvuhtii ja goabbatbeallásaš šiehtadusaide Norgga
eiseválddiid ja Sámedikki gaskka.   Dát mielddisbuktá ahte dát
ieseválddit bidjet šiehtadallamiid rámmaid. Rámmaid siskkobealde
ferte suodjalit sámi árbevirolaš oamastan- ja
geavahanvuoigatvuođaid. Dasa lassin ferte
šiehtadallangeatnegasvuohta ja šiehtadallanvuoigatvuohta dahkkot
Norgga láhkamearrádusaid oassin.   Dán vuođul bivdá NSR ahte:.
šiehtadallangeatnegasvuođa ja -vuoigatvuođa prinsihppa
mearriduvvo. NSR bivdá Norgga eiseválddiid ja sámi álbmotválljen
orgána vuoruhit politihkalaš daguid.  šiehtadallangeatnegasvuođa
ja -vuoigatvuođa prinsihppa galgá gustot eanan-, čáhce- ja
resursavuoigatvuođa áššiid ektui.   2. Čoahkkinjođihangotti
árvalus Sámediggái:.  Sámediggeráđi doaibmačilgehus ja mearkkašumit
váldjojuvvojit diehtun.  Jienasteapmi.  39 áirasis ledje 35
čoahkis.  Jienasteapmi čađahuvvui dáid vuoruid mielde:.  Ášši
loahpahuvvui jienaskeahttá.  Beavdegirjelasáhus.  Dán áššis ii
gáibiduvvon lasáhus beavdegirjái.  Sáhkavuorro- ja replihkkalistu. 
Sáhkaovddideaddji.  Replihkka.  1.  Sven-Roald Nystø.   2.
Magnhild Mathisen.   3.  Geir Liland.   4.  Olaf Eliassen. 
5.  Geir Tommy Pedersen.   6.  Per A. Bærh.   7.  Egil Olli.
Sven-Roald Nystø.   .  Ole Henrik Magga.   .  Egil Olli.  8.
Willy Ørnebakk.  Sven-Roald Nystø.  9.  Ragnhild Lydia Nystad. 
10.  Nils O. Nilsen.   11.  Marie Therese N. Aslaksen.   12.
John Henrik Eira.   13.  Asbjørg Skåden.   14.  Ing-Lill Pavall.
.  15.  Einar Lifjell.   16.  Jarle Jonassen.   17.  Berit
Ranveig Nilssen.   18.  Geir Tommy Pedersen.   19.  Olav
Dikkanen.   20.  Olaf Eliassen.   21.  Randi Skum.   22.
Amund Eriksen.   23.  Ragnhild Lydia Nystad.   24.  Sven-Roald
Nystø, áššejođih.   Sámedikki mearrádus maŋŋá jienasteami lea
ná:.  Sámediggeráđi doaibmadieđáhus ja mearkkašumit váldojuvvojedje
diehtun.   Ášši meannudeapmi loahpahuvvui miessemánu
29. b. dii. 12.00.  Ášši 13/01.  Gažaldagat Sámediggeráđđái
Sámedikki čoahkkinortnega .  § 11 vuođul.  Ášši meannudeapmi
álggahuvvui miessemánu 29. b. dii. 15.00.  Áššebáhpirat.  Gažaldat
áirasis Margreta Påve Kristiansen, Bargiidbellodaga sámediggejoavku.
Gažaldat áirasis Egil Olli, Bargiidbellodaga sámediggejoavku.
Gažaldat áirasis Willy Ørnebakk, Bargiidbellodaga sámediggejoavku.
Gažaldat áirasis Egil Olli, Bargiidbellodaga sámediggejoavku.
Gažaldat áirasis Per Edvin Varsi, Bargiidbellodaga sámediggejoavku.
Gažaldat áirasis Olaf Eliassen, Guovddášbellodaga sámediggejoavku.
Gažaldat áirasis Olaf Eliassen, Bargiidbellodaga sámediggejoavku.
Gažaldat áirasis Magne Ballovara, Bargiidbellodaga sámediggejoavku.
Gažaldat áirasis Tore Bongo, NSR sámediggeáirras.  Ovddiduvvon
gazaldagat, vástádusat ja vejolaš evttohusat.  Gažaldat áirasis
Margreta Påve Kristiansen, Bargiidbellodat:.  Dábálaš
oahpaheaddjiohppui rekrutteren Sámi allaskuvllas Guovdageainnus.
Maŋimuš jagiid leat leamaš hui uhccán ohccit dan 3-jagáš
dábálašoahpaheaddjiohppui ja dat sáhttá leat áittan oahppofálaldaga
bisuheapmái boahtteáiggis. Ain váilot sámi oahpaheaddjit ja danne min
mielas galggašii oažžut eanet oahpaheaddjiid, vai skuvllat
oččošedje gelbbolaš oahpaheaddjiid.  Makkár doaibmabijuid bokte
áigu Sámediggeráđđi evttohit buoridit rekrutterema
dábálašoahpaheaddjiohppui Sámi allaskuvllas?.  Sámediggeráđi
vástádus:.  Sámedikke guláskuddam NOUaj 2000:3 Sáme
åhpadiddjeåhpadussaj le oajvvadam sierralagásj dåjmajt majt tjadádit
vaj rekrutterim sáme åhpadiddjeåhpadussaj Sáme ållaskåvlån
buorrán. Rekrutterimássje sjaddá akta dajt åsijs majt Sámediggeráde
åvddånbuktá Åhpadusministar Trond Giskij. Sámediggeráde l gåhttjum
sierra tjåhkanimev Åhpadusministarijn ságastalátjit
Stuorradiggediedádusá birra mij guosská sáme åhpadussaj, sierraláhkáj
alep åhpadus ja dutkam. .  Gažaldat áirasis Egil Olli,
Bargiidbellodat:.  Sámi oahpponeavvut.  Vuođđoskuvllain,
mánáidgárddiin ja joatkkaskuvllain váilot ain doarvái buorit sámi
oahpponeavvut, vaikko ruhta ge lea biddjojuvvon girjjiid
ráhkadeapmái. Pedagogálaš bargit geavahit ollu áiggi iežaset
bargobeaivvis čállit ja máŋget sámegiel teavsttaid, dan geažil go
váilot dohkkehuvvon sámi oahpponeavvut.  Sámediggi mearridii
miessemánus 2000 strategalaš plána sámi oahpponeavvuid ovddideami
várás. Dát plána geatnegahttá Sámedikki hoahpuhit sámi oahpponeavvuid
ja eará pedagogálaš veahkkeneavvuid ráhkadanbarggu.  Mii konstateret
ahte ain váilot issorasat oahpponeavvut. Maid lea Sámediggeráđđi
dahkan, ja makkár strategiija lea ráđis sámi oahpponeavvuid
buvttadusa hoahpuheapmái?.  Sámediggeráđi vástádus:.  Sámi
oahpponeavvuid ráhkadeami strategalaš plána 2001-2005 lea
čuovvoluvvon ruhtajuolludeami juogadeami bokte
lágádusaide. Ollislaččat leat lágádusat álggahan sullii 50 ođđa
oahpponeavvoprošeavtta 2001:s. Livččii leamaš vejolaš álggahit
eanet prošeavttaid jus ruhtajuolludeapmi sámi oahpponeavvuide ii
livčče unniduvvon 2 miljon ruvnnuin go Stuorradiggi meannudii 2001
bušeahta. Departementa lei árvalan 2 miljon ruvnno eambbo Sámediggái
sámi oahpponeavvuid ráhkadeapmái go dat mii loahpalaččat
juolluduvvui.   Oahpponeavvoprošeavttat maŋŋonit
lágádusain. Ráđđi dáhttu buoret jođu prošeavttaid čađaheamis ja
danne lea ráđđi ollislaččat guorahallan sámi girjebuvttadeami ja
bidjan ovdan raportta mii sáddejuvvo gulaskuddamii. Maŋŋel
gulaskuddama biddjo raporta Sámedikki dievasčoahkkimii
meannudeapmái.   Gažaldat áirasis Per Edvin Varsi,
Bargiidbellodat:.  Eret fárren johkagátteássiid vuoigatvuohta bivdit
luosa Deanujogas.  Bargiidbellodaga sámediggejoavku lea áican ahte
Sámedikki presideanta lea cealkán medias Deanujoga
bivdovuoigatvuođaid birra.  Maid oaivvilda presideanta dainna go lea
dadjan ahte Norgga riikka lahtuin geat leat fárren ránnjáriikii galgá
leat vuoigatvuohta bivdit maiddái Deanujoga Norggabeale oasis?.
Guoská go dát daid olbmuide geat leat fárren Detnui ja Kárášjohkii ja
eará gielddaide riikkas, galget go sii maid oažžut daid seamma
vuoigatvuođaid? Jos vástádus lea eai, de bivddán mun lagat čilgehusa
das.  Sámediggeráđi vástádus:.  Sámediggráđđi deattuha ahte
presideanta ii leat buktán oppalaš cealkámuša Deanučázádaga
bivdovuoigatvuođaid dáfus mii guoská Norgga stáhtaboargáriidda geat
leat fárren ránnjáriikii Supmii. Cealkámuš guoskkai dihto olbmui gii
lei mánnávuođa rájes golgadan iežas áhči fárus, geas lea
bivdovuoigatvuohta Bonjakasas. Maŋŋel go son fárrii nuppebeallái
Deanu, Ohcejohkii Supmii, de fertii son oastit jándorgoartta Norgga
beale Detnui seammaládje go turisttat go galggai iežas áhči
veahkehit. Jearaldat presidentii lei ahte lei go su mielas dát
govttolaš ja maid dainna sáhtášii dahkat. .  Presideanta geardduha
iežas vástádusa ahte dát ii leat govttolaš. Lea sámi vuoigatvuođas
sáhka. Danne evttohii son ahte lea vejolaš váldit ášši bajás dan
šiehtadusbarggus mii lea Suoma ja Norgga gaskka Deanučázádaga
bivdovuoigatvuođaid dáfus, ja maiddái Sámi parlamentáralaš
ráđis. Maŋŋel go čielggai ahte ášši guoská dan oassái
Deanučázádagas mas ii leat rádji Supmii, de čuovvolii presideanta
dan oainnu ahte dát lei dakkár ášši maid sáhtášii váldit ovdan
Ráđđehusain ja Stuorradikkiin, Sámi vuoigatvuođalávdegotti
Finnmárkku-evttohusa gieđahallama oktavuođas. .  Gažaldat áirasis
Magnhild Mathisen, Bargiidbellodat:.  Duodjeoahppu.  Sámi servodaga
sierra birrasiin lea guhká juo leamaš dárbu nannet
duodjefága. Bargiidbellodaga sámediggejoavku oaivvilda ahte lea
erenoamáš deaŧalaš ahte buot sámit sihke dáro- ja sámegielagat
ožžot duohta vejolašvuođaid váldit allaoahpu, maŋŋá- ja
joatkkaoahpu duodjefágas.  Mii oaivvildit ahte dát lea deaŧalaš
maiddái duoji ovddidanprográmma ektui, ja movt Sámediggi nagoda
váikkuhit buorebut fágii rekrutterema.  Bargiidbellodaga
sámediggejoavkkus lea čuovvuvaš gažaldat: Maid lea Sámediggeráđđi
jurddašan bargat dan ala ahte láhčit dilálašvuođaid dasa ahte
sihke dáro- ja sámegielagat ožžot duohta vejolašvuođaid váldit
allaoahpu, maŋŋá- ja joatkkaoahpu duodjefágas?.  Sámediggeráđi
vástádus:.  Sámediggeráđis lea stuora beroštupmi dasa ahte gávdnojit
alit oahppofálaldagat fágasurggiin mat leat vuođđuduvvon sámi
kulturvii. Duodji lea okta dákkár fágasuorgi. .   Alit duodjeoahpu
rekrutteren lea dan duohken ahte gávdnojit buorit duodjefálaldagat
joatkkaskuvlla dásis. .  Sámedikkis lea leamaš ovddasvástádus
evalueret Ođastus 94 sámiid várás. Evaluerenraporta addojuvvui GOD:ii
geassemánu 20. beaivvi 2000. Dan rájes ii leat mihkkege dahkkon
áššiin GOD bealis. Okta árvalus movt buoridit sápmelaččaid
joatkkaoahpahusa, lei ahte duodjevuođđokursa fas ásahuvvo
fálaldahkan joatkkaskuvlii, nugo ovdal lei. Dat dagahivččii ahte
eanet nuorat vállješe duodjeoahpu joatkkaskuvlla dásis, mii fas
váikkuhivččii alit duodjeoahpu rekrutterema.   Sámedikkis leamaš
oktavuohta Sámi allaskuvllain. Duodji váldofága studieplána ođasteami
olis áigu Sámi allaskuvla ođđasit árvvoštallat giellagáibádusa mii
dál lea go áigu váldit váldofága duojis. .   Giellagáibádus guoská
dušše duodjeváldofága sisaváldimii, iige guoskka lassi- ja
joatkkaohppui duojis. Giellagáibádus duodjeváldofága sisaváldimis
álggahuvvui Sámi Duoji ávžžuhusa vuođul. .   Gažaldat áirasis
Willy Ørnebakk, Bargiidbellodat:.  Doarjjaortnegat sámi
váldoorganisašuvnnaide.  Sámediggi mearridii áššis 41/00 Sámedikki
2001 bušeahtta:.  Poasta 55.1 Váldoorganisašuvnnat.  Sámi
váldoorganisašuvnnaid dovdomearkan lea dat ahte dat barget
aktiivvalaččat olles sámi servodateallima viidodaga ektui. Dáin
organisašuvnnain leat miellahtut, geat iežaset báikkálaš servviid
bokte aktiivvalaččat váikkuhit sámi servodateallima. Ortnet
iešalddis lea seammalágan go mii leai doaimmas juo ovdal go Sámediggi
ásahuvvui. Organisašuvnnaid bargoeavttut leat rievdan maŋŋá go
Sámediggi ásahuvvui. Sámediggi bivdá Sámediggeráđi álggahit barggu
mii guoská doarjjaortnega ođasmahttimii, ja bivdá ahte ášši
ovddiduvvo Sámediggái giđđat 2001.  Bargiidbellodaga
sámediggejoavku bivdá Sámediggeráđi čilget man guhkás leat joavdan
dáinna bargguin ja maid leat jurddašan dahkat dáinna áššiin?.
Sámediggeráđi vástádus:.  Sámediggeráđđi čujuha Sámedikki
ođđasisorganiseremii ja bušeahtta- ja doarjjavuogádaga
rievdadeapmái. Dan oktavuođas ollii Sámdiggeráđđi dušše ovddidit
evttohusa Sámedikki doarjjastivrra njuolggadusaide. Leat badjelaš 10
doarjjaortnega maid njuolggadusat eai leat gieđahallojuvvon. Sámi
váldoorganisašuvnnaid doarjjaortnet lea okta dain. Dađi bahábut ii
leat Sámediggeráđđi nákcen ovddidit dán ášši Sámedikki
dievasčoahkkimii 2001 giđa, nugo Sámediggi leai bivdán.  Sámi
váldoorganisašuvnnaid doarjjaortnet lea
vuoigatvuođaortnet. Organisašuvnnat galggaše oažžut
vejolašvuođa gieđahallat rievdadusevttohusaid iežaset
riikkačoahkkimiin. Danne lea Sámediggeráđi mielas eanemus
realistalaš ovdanbuktit ráđi evttohusa ođđa njuolggadusaide
maŋŋel 2002 jahkemolsuma. Dalle sáhtášii ášši gieđahallat
Sámedikki dievasčoahkkimis čakčamánus 2002. Lea lunddolaš ahte
ođđa njuolggadusaid evttohus árvvoštallojuvvo Sámedikki
politihkaláš joavkkuid doarjjaortnega ektui. .  Gažaldat áirasis
Olaf Eliassen, Guovddášbellodat:.  Sámi allaskuvla.
Guovddášbellodaga sámediggejoavku čujuha Stuorradikki áirasa Marit
Tingelstad gažaldahkii Stuorradikki gažadandiimmus 09.05.2001
stáhtaráđđái Trond Giske, Sámi allaskuvlla Guovdageainnus
viiddideami birra.  Guovddášbellodaga sámediggejoavku lea bidjan
merkii ahte stáhtaráđđi Giske ii sáhtán čujuhit konkrehta plánaide
Sámi allaskuvlla viiddideami ektui.  Movt lea Sámediggeráđđi
jurddašan čuovvulit dán ášši stáhtaráđi ektui, ahte hoahpuhit
konkrehta plánaid Sámi allaskuvlla Guovdageainnus viiddideapmái.
Sámediggeráđi vástádus:.  Sámediggi ovdanbuvttii bušeahttačoahkkima
oktavuođas GOD:in ođđajagimánus ášši sámi oahpu birra sierra
Stuoradiggedieđáhusas. GOD bealis daddjui ahte leat plánat lagabut
veardidit sámi oahpu ja evttohit doaimmaid. Stuoradiggedieđáhusas 27
(2000-2001) namuhuvvo juoga Stuorradiggedieđáhusa birra, namalassii;
»Departementet vil komme nærmere tilbake til Stortinget med dette i
egnet form.» Sámediggeráđđi oaivvilda ahte dat cealkkahábmen lea hui
eahpečielggas, ja lea dan dihte bivdán čoahkkima stáhtaráđiin Trond
Giskiin gos gieđahallojuvvo sámi oahpu sierra Stuoradiggedieđáhusa
ráhkadeapmi ja sisdoallu, mii erenoamážit deattuha alit oahpu ja
dutkama. Sámediggi lea evttohan ahte Sámi allaskuvla oassálastá
čoahkkimis. Sámediggi lea váldán oktavuođa Sámi allaskuvllain ášši
birra.  Sámediggi lea maiddái hástalan Girko-, oahpahus- ja
dutkankomitea jođiheaddji Ranveig Frøiland gieđahallat ášši ovdal
go Stuoradiggi meannuda Stuoradiggedieđáhusa nr 27. Stuoradiggi
meannuda dieđáhusa geassemánu 12. beaivvi, ja komitea buktá iežas
evttohusa geassemánu 7. beaivvi.  Sámediggeráđđi deattuha ahte
maiddái Sámedikki ovttaskas áirasat sáhttet ovdanbuktit gáibadusaid
iežaset joavkkuide Stuoradikkis ahte ráhkaduvvo sierra
Stuoradiggedieđáhus sámi oahpu birra.  Gažaldat áirasis Olaf
Eliassen, Guovddášbellodat:.  Dorskebivddu bisseheapmi.  Ráđđehus
lea báifahkka bissehan giđđadorskebivddu. Dát čuohcá garrasit
ekonomálaččat riddobivdiide. Dábálaš fatnasiidda lea dorskebivdu
dat buot deaŧaleamos go galget oažžut dohkálaš dietnasa.  Dan
geažil go dorskebivdu ná fáhkkestaga bissehuvvo gártet ollu uhccit
fatnasat stuorra ekonomálaš váttisvuođaide. Sidjiide, geat bivdet
jeavddalaččat ruovttu lagaš čáziin čuohcá bivddu bisseheapmi buot
eanemusat, go buohkat eai vel leat nagodan deavdit iežaset
bivdoeriid.  Áigu go Sámediggeráđđi/presideanta váldit oktavuođa
guolástusministeriin dainna áigumušain ahte gomihit dán mearrádusa
vai sáhttit hehttet riddo- ja vuotnabivdiid ša ddamis gillát
ekonomálaš roasu?.  Sámediggeráđi vástádus:.  Sámediggeráđđi
diehtá váttisvuođaid birra maid guollebivdit ožžot maŋŋil go
dorskeguolásteapmi bissehuvvui davábeal 62. govdodatgráda miessemánu
13. b. dán jagi.   Ráđđi šálloša garrásit guolastusbisseheami
go dat mielddisbuktá ahte olu guolásteaddjit ožžot ekonomalaš- ja
várra maid sosiálalaš váttisvuođaid. Sámediggeráđđi oinnii juo
árračavčča 2000 ahte šaddá váttis čađahit dán jagá
dorskebivddu. Sámediggi ovddidii máŋga konkrehta evttohusa
Regulerenráđđái vai hehttešii ahte dorskebivdu ii bissehuvvo árrat
dán jagi (2001). Sámedikki evttohusas deattuhuvvui erenoamážit ahte
unnimus fatnasat galge oažžut viiddiduvvon vejolašvuođa bivdit
iežaset eriid. Evttohuvvui ea.ea. sirdit stuorát earreosiid dorkkis,
divssus ja sáiddis mearrafatnasiin riddo- ja
vuotnafatnasiidda. Sámedikki evttohus livččii dagahan ahte
guolástusbisseheapmi ii livčče boahtán miessemánus, muhto easkka
maŋŋit 2001 čavčča. Dat lei dagahit ahte dat unnimus fatnasat
livčče ávkki ožžon fierttus geasset bivdit iežaset
eriid. Regulerenráđđi ii dađi bahábut dorjon Sámedikki
regulerenevttohusaid, mii livččii hehtten dahje maŋidan
guollebivdobisseheami loahpageahčái 2001 čavčča.   Sámediggi
áigu ain bargat dan ovdii ahte buoridit riddo- ja vuotnaguolásteddjiid
doaibmadilálašvuođaid ja áigu Regulerenráđi čoahkkimis geassemánu
12. b. ja čoahkkimis guolástusministariin geassemánu
18. b. ea. ea. evttohit ahte farggamusat juolluduvvojit doarjagat mat
geahpidivčče ekonomalaš váttisvuođaid maid guollebivdit ožžot
maŋŋel dorskebivddu bisseheami davábeal 62. govdodatgráda. Dasa
lassin áigu Sámediggi evttohit ahte earrejahki rievdaduvvo 1/1-31/12
rájes 15/4-14/4 rádjái, nu ahte earit eai leat gurrejuvvon go smávit
fatnasat bohtet bivdit guliid. Sámedikki evttohus earrejagi sirdimis
dagahivččii maiddái guolástusbiologalaš oainnu mielde
positiivvalaš beavttu.   Gažaldat áirasis Magne Ballovara,
Guovddášbellodat:.  Diehtojuohkin sámi jienastuslohkui čáliheami
birra.  Guovddášbellodaga sámediggejoavku lea bidjan merkii ahte
diehtojuohkin sámi jienastuslohkui čáliheami birra maiddái dán ge
válgga oktavuođas bođii johtui menddo maŋŋit. Aviisaalmmuhusain
maid ii boahtán čielgasit ovdan gosa čálihanskovi galggai sáddet,
Sámediggái vai gielddaide.  Dasto lea Guovddášbellodaga
sámediggejoavku hirpmástuvvan go Sámedikki čálihanskovvi galggai
sáddejuvvot rabas reiven, das go dalle han sáhtte buohkat geain leai
dahkamáš skoviin lohkat olbmo peršuvnnalaš dieđuid. Diehtu sámi
identitehta birra han sáhttá leat rašis ášši.  Lea go
Sámediggeráđđi/presideanta duhtavaš diehtojuohkimii sámi
jienastuslohkui čáliheami ektui ja dan ektui man ollugat leat
čálihan iežaset sámi jienastuslohkui.  Jáhká go
Sámediggeráđđi/presideanta ahte dat go peršuvnnalaš dieđut eai
biddjojuvvon eanet čihkosii sáhttá leat váikkuhan dan ahte muhtun
olbmot dan geažil eai sádden čálihanskovi?.  Sámediggeráđi
vástádus:.  Sámediggeráđđi lea duhtávaš dán jagáš sámi
jienastuslogu diehtojuohkinkampánjja
čađahemiin. Diehtojuohkinalmmuheami metodat leat leamaš
fierpmádatgulahallan, materiálasádden buot Tromssa ja Finnmárkku
viesuide, ja vel válljejuvvon suohkaniidda Nordlánddas ja
Trøndelágas. Lassin interneahttageavaheami, leat maiddái almmuhan
báikkálaš- ja riikkaaviissain. Okta olmmoš lea ođđajagimánus gitta
miessemánnui bargan rekrutteret nuorra olbmuid jienastuslohkui. Dasa
lassin lea Sámedikki hálddahus bidjan olu barggu dieđihit preassai
buot jienastuslogučáliheami dásiid birra. Sámedikki joavkkut leat
ožžon 400 000 ru. oktiibuot bargat dan ala ahte lasihit sámi
jienastuslogu. .  Ráđđi ii leat dattetge duhtavaš sámi
jienastuslogu loguiguin, ja mieđiha ahte lohku livččii galgan leat
badjel 10 000. Ráđđi deattuha dattetge ahte ii dárbbaš leat
oktavuohta diehtojuohkinbijuin ja gallis leat ođđasit registreren
sámi jienastuslohkui.  Leat ollu eará faktorat mat váikkuhit sámi
jienastuslogu ovdáneami. Lea juohkehačča aktiivvalaš dahku čálihit
iežas jienastuslohkui. Dát soaitá leat stuorát barriere go dan maid
ovdal leimmet doivon. Dát barriere soaitá soapmásiidda leat vel
stuorát go dihtet ahte sámi jienastuslogu čáliheapmi meannuduvvo
iešguđetge suohkaniid válgastivrrain. Sámi identidehta dieđut lea
nu go Ballovara dajai, dakkár hearkkes gažaldat, ja muhtun suohkaniin
soaitá dát leat sivvan dasa go eai čálit jienastuslohkui.
Byrokratiija lea eará faktor mii soaitá dagahit ahte jienastuslohkui
čáliheapmi šaddá váttis. Leat ollu instánssat mat leat mielde;
suohkaniid válgastivrrat, álbmotregisttár, Sámediggi ja
departemeanta. Mii diehtit ahte suohkaniin eai álo leat dat dieđut
mat galggaše leat sámi jienastuslogu birra, ja mat dagahit
meattáhusaid ja boasttu dieđuid maid juohkehaš ieš ferte čorget. .
Rievdadeapmi suohkaniid manuella registtarčállimis álbmotregistara
digitálaregisttarčállimii lea maid dagahan ahte suohkaniin lea
šaddan moivi ja boasttu dieđut. Dát fása lea dal nohkan, ja dat mii
dássážii lea leamaš váttis johtima ja nammarievdadeami dihte, lea
dál vássan.  Lea čielggas ahte dárbbašit jienastuslogu ortnega
oppalaččat geahčadit nu ahte oažžut vuogádaga mii lea álki ja
eahpebyrokráhtalaš. Ii galgga leat váttis čálihit iežas sámi
jienastuslohkui, muhto ráđđi ipmirda ahte dálá ortnet lea sámiid
mielas hui byrokráhtalaš ja váttis.  Dat lei sivvan dasa ahte
Sámediggi dán jagi válljii sáddet gárvves frankerejuvvon ja
adresserejuvvon skovi juohke vissui, álkivuođa dihte. Váikko
livččii sáhttán giddet sáddega stifttain ja liimmain, de oaidnit
ahte boahtteáiggis berret sáddet konvoluhta mielde nu ahte dát ii
dagat ahte olbmot eai čálit sámi jienastuslohkui. .  Sámedikki
válganjuolggaduslávdegoddi áigu árvvoštallat sámi jienastuslogu
njuolggadusaid ja hálddašeami go manná Sámediggeválgga
váldonjuolggadusaid čađa. Sámediggeráđđi oaivvilda ahte
jienastusvuoigatvuohta Sámedikki válggaid oktavuođas lea Norgga
sámiid vuođđovuoigatvuohta. Danne lea hui mávssolaš sámiid
riektesihkarvuođa dihte ahte ortnet ii ráhkaduvvo nu ahte hehtte
sámiid leat mielde Sámediggeválggain. .  Sámi jienastuslogu
diehtojuohkinkampánja jotkojuvvo 2005 rádjái, jahkásaš
doaimmaiguin. 2001 miessemánus geassemánnui čađahuvvo iskan mii
galgá čájehit movt čađahuvvon diehtojuohkindoaimmat doibmet ja
makkár áššit dagahit ahte sámit čálihit/eai čálit iežaset sámi
jienastuslohkui. 2001 čavčča čađahuvvo dárkilis jearahallan mii
galgá čiekŋudit giđa iskkadeami. Dáid iskkademiid vuođul áigu
Sámediggi ráhkadit diehtojuohkinplána 2002 - 2005 áigodahkii sámi
jienastuslogu oktavuođas. Diehtojuohkinbargu ferte gehččot
válganjuolggaduslávdegotti barggu ektui.  Gažaldat áirasis Tore
Bongo, NSR:.  Ballá go Sámediggeráđđi ahte guollebiebman goarida
luondduguollenáli.  Mearraguollebivdinsearvi Finnmárkkus, Finnmark
Fiskarlag, leai evttohan ahte álggahuvvo dutkan dan birra ahte makkár
váikkuhusat guollebiebmamis leat luondduguollenáliide mearas. Dađi
bahábut ii miehtan ráđđehus dasa. Maid áigu Sámediggeráđđi bargat
dainna áššiin ja sáhttá go bargat maidege? Ballá dehe doaivu go
Sámediggeráđđi ahte guollebiebman sáhttá goaridit
luondduguollenáliid, ja lea go ráđi mielas deaŧalaš ahte dakkár
dutkamat álggahuvvojit.  Sámediggeráđi vástádus:.  Sámediggi lea
maŋŋil Guolástusdepartemeanta ságastallama sádden jearaldaga
guolástusministarii mas bivdá čoahkkima suinna geassemánu 18. beaivvi
2001. Dán čoahkkimii leat signaliseren ahte háliidivččiimet diehtit
departemeanta plánaid mat gusket dárbbašlaš váikkuhusanalysa
ráhkadeapmái go ásahit guollebiebmanrusttegiid sámi riddo- ja
vuotnaguovlluide, nu ahte lunddolaččat sáhttit gáhttet ja
ovdánahttit ássama ja bargguid bisuheami dáin guovlluin. Sámediggi
háliida maiddái oaidnit departemeantta plánaid mat gusket čoavdit
váttisvuođaid mat sáhttet badjánit go guollebiebmanrusttegat
ráhkaduvvojit báikkálaš gođđan- ja bivdosajiide. Dát guoská maiddái
lokalitehtaide gos lea luossabivdu.  Sámediggi áigu maiddái jearrat
departemeantta čuovvoleami Sámedikki evttohussii nammadit
bargojoavkku mii sáhttá árvvoštallat boahttevaš norgalaš
riddodorskebivddu ja -hálddašeami (gč. dorskebivdobisseheami
gažaldaga).  Jienasteapmi.  39 áirasis ledje 39 čoahkis.
Jienasteapmi čađahuvvui dáid vuoruid mielde:.  Ášši loahpahuvvui
jienasteami haga.  Beavdegirjelasáhus.  Dán áššis ii gáibiduvvon
lasáhus beavdegirjái.  Sáhkavuorro- ja replihkkalistu. 
Sáhkaovddideaddji.  Replihkka.  1.  Margreta Påve Kristiansen. 
2.  Ragnhild Lydia Nystad.   3.  Egil Olli.   4.  Ragnhild
Lydia Nystad.   5.  Per Edvin Varsi.   6.  Sven-Roald Nystø. 
7.  Johan Mikkel Sara.   8.  Per Edvin Varsi.  Egil Olli.   .
Johan Mikkel Sara.  9.  Magnhild Mathisen.   10.  Ing-Lill Pavall.
.  11.  Willy Ørnebakk.   12.  Ing-Lill Pavall.   13.  Willy
Ørnebakk.   14.  Sven-Roald Nystø.   15.  Magnhild Mathisen. 
16.  Willy Ørnebakk.   17.  Geir Tommy Pedersen.   18.
Ragnhild Lydia Nystad.   19.  Birger Nymo.   20.  Olav
M. Dikkanen.   21.  Asbjørg Skåden.   22.  Josef Vedhugnes. 
23.  Sven-Roald Nystø.   24.  Olaf Eliassen.   25.  Ragnhild
Lydia Nystad.   26.  Egil Olli.   27.  Ole Henrik Magga. 
28.  Olaf Eliassen.   29.  Ragnhild Lydia Nystad.   30.  Olaf
Eliassen.   31.  Berit Ranveig Nilssen.   32.  Josef Vedhugnes.
.  33.  Ole Henrik Magga.   34.  Olaf Eliassen.   35.  Berit
Ranveig Nilssen.   36.  Magne Ballovara.   37.  Isak Mathis
O. Hætta.   38.  Magne Ballovara.   39.  Sven-Roald Nystø. 
40.  Tore Bongo.   41. .  Berit Ranveig Nilssen.   Sámedikki
mearrádus maŋŋá jienasteami lea ná:.  Geahča čuoggá III
jienasteapmi.   Ášši meannudeapmi loahpahuvvui miessemánu
29. b. dii. 16.45.  Ášši 14/01.  Ođđa áššiid dieđiheapmi.
Ášši meannudeapmi álggahuvvui miessemánu 29. b. dii. 17.00.
I. Áššebáhpirat.  1.Ášši 1 áirasis Asbjørg Skåden, NSR
sámediggejoavku:.  Sámediggi bargagoahtá ásahit Sámedikki
guovllukantuvrraid. Dát livččii ávkin olles sámi álbmogii, ja
livččii seammás veahkkin čalmmustahttime Sámedikki geavaheddjiid
gaskkas, mii fas buoridivččii searvama sámi
jienastuslohkui. Sámediggi álgá seammás árvvoštallat geográfalaš
viidodatprofiilla go Sámediggi árvala ođđa ásahusaid dahje/ja
virggiid. .   2.Ášši 2 áirasis Olav M. Dikkanen, NSR
sámediggejoavku:.  3. Sámi dáiddamusea.  Sámi dáiddamusea-prošeakta
loahpahuvvo 2001 vuosttaš jahkebealis. Lea deaŧalaš ahte vuođđu
maid dát prošeakta lea bidjan, jotkojuvvo dan bokte ahte ásahuvvo
fágavirgi dán suorggis. Ráđđi ferte ávžžuhit Kulturdepartemeantta
jođáneamos lági mielde ásahit bistevaš virggi Sámi
Vuorká-Dávviriidda, mii šattašii boahttevaš Sámi dáiddamusea
oassin.   .  Ášši 3 áirasis Nils O. Nilsen, NSR sámediggejoavku:.
1.ÁlbmotgirjerájusláGA rievdadeapmi.  Sámediggi bargá rievdadit
álbmotgirjerájuslága, vai sáhttá buoridit gielddaid
girjerájusfálaldagaid, erenoamážit fálaldagaid mat gusket sámegillii
ja sámi diliide.   .  Ášši 4 áirasis Egil Olli, Bargiidbellodaga
sámediggejoavku:.  Váilevaš oahppu -- etihkalaš ja morálalaš
ovddasvástádus.  Bargiidbellodaga sámediggejoavku fuolastuvvá sámiid,
geat eai leat ožžon skuvlejumi soađi geažil, eaige leat ožžon
iežaset lobálaš gáibádusaid vuhtiiváldojuvvot. Ášši guoská
máŋgasii. Mii čujuhit reivii beaiváduvvon 17.01.00
Sámediggeráđđái, mas min oaivil boahtá ovdan.
Stuorradiggeproposišuvnnas nr. 87, 2001-2001- govttolaš buhtádus
stáhtakássas, fuomášit šállošemiin ahte ii vuos čájehuvvo makkárge
hállu buhtadit sin geat ožžo heajut vuolggasaji eallinkarrieras
eanet dahje unnit váilevaš oahpu dihte, ja ahte oahpahus lei
dárogillii dan moadde vahku go čađahuvvui. .  Dan ovdalis namuhuvvon
Stuorradiggeproposišuvnnas leat eanet go 100 sámi geat leat ohcan
govttolaš buhtadusa váilevaš oahpu dihte, eanemusat soađi
geažil. Ii oktage sis leat ožžon dohkkehuvvot buhtadusa vaikko
ea.ea. Girko-, oahpahus- ja dutkandepartemeanta duođašta ahte
muhtimat sáhttet leat massán gitta guhtta jagi skuvlejumi soađi
geažil.  Eará ágga biehttaleapmái lea maid oba erenoamáš ii ge
sáhte čuovvut otná almmolaš politihka, namalassii ahte dalá
oahpahusfálaldat »ferte árvvoštallot dalá almmolaš dáruiduhttima ja
daid geavatlaš čuozahusaid ektui mat vulge das».  Go guoská
buhtadussii olbmuide, geat vahágahttojuvvojedje dahje ožžo
hehttehusaid soađi geažil, leat fuobmán ahte justislávdegoddi aiddo
doarjjui buhtadit sin geat ledje japánalaš fáŋgavuođas ja maiddái
sin lagamuččaid. Lea positiivvalaš dáhttu Stuorradikki bealis ja
mii vuordit ahte seammasullasaš buorredáhtu maiddái čájehuvvo daidda
geat eai leat ožžon skuvlejumi soađi geažil.  Bargiidbellodaga
sámediggejoavku oaivvilda ahte Sámediggi berre bivdit čoahkkima
Stuorradikki justislávdegottiin divaštallat
87. stuorradiggeproposišuvnna 2000-2001 ja biehttalemiid mat leat
dahkkon dáin áššiin.  Ii Norgga iige sámi servodat sáhte dohkkehit
dan vearrivuođa mii lea dahkkome. Dan dihte lea deatalaš ahte mii
ovddasteaddjit sámi bealis čilget sihke olmmošlaš, etihkalaš ja
morálaš beliid dán áššis ja ahte Stuorradikki orgánat --
justislávdegoddi -- árvvoštallá ášši ođđasit.   Ášši 5
áirasis Randi A. Skum, NSR sámediggejoavku:.  80-logu gaskkamuttuin
heaittihii Suodjalus iežas doaimmaid Nattmålstindenis Sáččás, ja
rusttegiid jávkadedje dan bokte go rogge daid eatnamii. Nattmålstinden
lea guovddášsámi guovllus, ja lea deaŧalaš guohtoneanan boazodollui
ja eanandollui. Guovlu lea maiddái guovddážis gili olbmuid
luondduresurssaid geavaheami dáfus, sihke murjema, bivddu ja
guolásteami dáfus. .  Dán jagi miessemánu álggugeahčen bekkii mediain
ahte ovddeš NATO-stašuvnna lahkosis lei gávdnon olu PCB-birasmirko,
ja lossametállat nu go ladju, sinka ja kadimuma. Iskkademiid mielde
mat leat čađahuvvon, lea mirkodássi olles 12 geardde stuorát go dat
mearri maid Stáhta nuoskkidanbearráigeahčču lea
mearridan. Suodjalusa huksenbálvalus lea diehtán mirkoluoittu birra
badjel jagi, muhto ii leat dieđihan báikkálaš eiseválddiide
maidege. .  Dát ášši ii leat erenoamáš dušše Nattmålstindenis
Sáččás, muhto guoská buot guovlluide gos Suodjalus doaibmá/lea
doaibman. .  Danne ferte Sámediggeráđđi váldit oktavuođa Suodjalusa
huksenbálvalusain, ja gáibidit ahte buot rusttegat mat sáhttet
bohciidahttit birasmirkkuid, maiddái Nattmålstindena rusttegat,
fertejit jođáneamos lági mielde jávkaduvvot. .   Ášši 6 áirasis
Geir Tommy Pedersen, NSR sámediggejoavku:.  Sámediggi ferte bargat dan
ovdii ahte Sámediggi oažžu dihto oasi jahkásaš dorskkeeriin
juogadeapmái. .   II.  Ovddiduvvon evttohusat.
Čoahkkinjođihangotti árvalus Sámediggái:.  Evttohusat 1-6
sáddejuvvojit Sámediggeráđđái realitehtameannudeapmái
jienaskeahttá.  III.  Jienasteapmi.  39 áirasis ledje 30 čoahkis.
Jienasteapmi čađahuvvui dáid vuoruid mielde:.  Ášši loahpahuvvui
jienaskeahttá.  IV.  Beavdegirjelasáhus.  Dán áššis ii gáibiduvvon
lasáhus beavdegirjái.  V.  Sáhkavuorro- ja replihkkalistu. 
Sáhkaovddideaddji.  Replihkka.  1.  Asbjørg Skåden.   2.  Olav
M. Dikkanen.   3.  Nils O. Nilsen.   4.  Egil Olli.   5.
Randi A. Skum.   6.  Geir Tommy Pedersen.   VI.  Sámedikki
mearrádus maŋŋá jienasteami lea ná:.  Áššit 1-6 sáddejuvvojit
Sámediggeráđđái.   Ášši meannudeapmi loahpahuvvui miessemánu
29. b. dii. 17.20.  Ášši 15/01.  Dásseárvopolitihkalaš čilgehus.
Ášši meannudeapmi álggahuvvui miessemánu 29. b. dii. 17.20.  I.
Áššebáhpirat.  Sámediggi mearridii geassemánu 3. b. 1999
Dásseárvodoaibmaplána, mas deattuhuvvui sámi nissoniid dilli, ja das
ledje áŋgiruššansuorggit, mihttomearit ja doaibmabijut 1999-2001
várás.  Dán čilgehusas raporterejuvvo daid áŋgiruššansurggiid,
mihttomeriid ja doaibmabijuid ektui mat ledje doaibmaplánas ja
Sámedikki guovddáš dásseárvopolitihkalaš hástalusat čujuhuvvojit.
Nissonolbmot váldoáŋgiruššansuorgin Sámedikki doaimmas.
Nissonolbmot váldoáŋgiruššansuorgin lea čuovvuluvvon sierra
oasseplánain mat leat leamaš dán áigodagas, nugo Báikkálaš Agenda
barggus ja erenoamáš eanadieđalaš áŋgiruššansurggiid bokte;
riddo-, vuotna- ja máttasámi guovlluin. Lea deatalaš ahte
diehtojuohkimiin njuolggadusaid birra olahuvvojit nissonolbmot.
Váikkuhangaskaoapmeortnegiid bokte lea Sámediggi deattuhan dakkár
ealáhusaid mat addet nissonolbmuide barggu, ja das leat leamaš ollu
positiivvalaš váikkuhusat.:.  govdadeabbo doarjjageavahus
máŋggalágan ealáhusaid ektui bajida nissonoasi doarjjaoažžuid
gaskkas.  viidát doarjjageavahus stuorát oktasaš
báikkálašdoaibmabijuide mat váikkuhit nissonbargosajiid láhčima
buorebut.  jeavddadeabbo sohkabealčoahkkádus sámi báikegottiin nu
ahte foandadoarjja addojuvvo gelbbolašvuođa bajidandoaibmabijuide,
ja fierpmádathuksen buktá ođđa ealáhusaid vuođđoealáhusaide lassin
.  Foandajuolludus nissonolbmuide lea lassánan 30,7 proseanttas 1997:s
38 prosentii 2000:s. Rehkenaston nissonoassi váldá vuolggasaji
juolludusain mat leat addojuvvon eaŋkilolbmuide ja mas fitnodagat eai
leat mielde rehkenastinvuođus. Guoskevaš juolludusain leat mielde
nissonolbmot okto dahje leat leamaš doarjjavuostáváldin ovttas
albmáiguin. Idealalaččat galggašii nissonoassi leat stuorát, muhto
foandaruđat mannet ain ollu vuođđoealáhusaide main albmát leat
ohccin. Doaluid doallit leat dábálaččat albmát ja dat oidno dan
fuones sohkabealjuogus. Nissoniid ja nuoraid rekrutteren eanadollui
lea okta áŋgiruššansuorgi. Lotnolasealáhusain leai nissonoassi 28%
2000:s.  Eatnašat geat ožžot doarjaga ortnegis gullet boazodollui
ja duodjeealáhussii.  Duoji ovddidanprográmma guoská erenoamážit
nissonolbmuide, go árbevirolaččat lea leamaš nu ahte ollu nissonat
barget dán suorggis.  Lea leamaš ollu bargu geahččalit gávdnat
vejolaš ruhtadanortnegiid bláđđái Gába, muhto lea hirbmat váttis
gávdnat bissovaš ruhtadangáldu. .  Sámediggi lea searvan Kvinner
Viser Vei meassuide 1997:s ja 1999:s ovttasráđiid Finnmárkku
fylkagielddain, SND:in ja earáiguin. Dán jagi meassuin Stavangeris
geassemánu 13. -- 17. b. lea Sámediggi mielde sierra. .  Ráđđi lea
deattuhan Elsa Laula Renberg, sámi organisašuvdnaeallima
pioneran. Sámediggi háliida erenoamážit bidjat fuomášumi dasa makkár
mearkkašupmi sus leai dalle go ávvudit Sámi álbmotbeaivvi guovvamánu
6. b. 2002. Dalle lea gollan 10 jagi dan rájes go sámekonfereansa
mearridii guovvamánu 6. b. sámi álbmotbeaivin. Sámediggi lea maiddái
álggahan čohkket historjálaš ávdnasiid ja dieđuid Elsa Laula birra,
ja áigu buktit daid olbmuid olamuddui.  Mánáidgárddit ja
oahpahussuorgi.  O-97S prisihppaoasis čuožžu čuovvuvaččat
sohkabeliid gaskasaš dásseárvvu birra:.  «Oahpaheamis galgá váldit
vuhtii ahte nieidamánáid ja bárdnemánáid vásáhusat dávjá leat
iešguđetláganat. Sámi skuvla galgá váikkuhit ahte sihke nissonat ja
dievddut ožžot seamma vuoigatvuođaid, geatnegasvuođaid ja eavttuid
bearašeallimis, viidásit oahpu háhkamis, bargodilis ja muđui
servodateallimis. Sihke sisdoallu, organiseren, oahpponeavvut ja
bargovuogit galget sihkkarastit nieiddaide ja gánddaide seamma buori
oahppama, nu ahte sii ožžot seamma ollu fuomášumi, ovttalágan
bargguid ja seamma hástalusaid. Oahpaheapmi galgá movttiidahttit
guktuid sohkabeliid váldit ovddasvástádusa barggus ja
servodatdoaimmas, ja ráhkkanit oahpu váldit ja dakkár fidnu válljet
mii heive sin attáldagaide ja beroštumiide, beroškeahttá
árbevirolaš vuordámušain sohkabeliid hárrái. Oahpaheapmi galgá
movttiidahttit ja ráhkkanahttit nieiddaid ja gánddaid válljet dakkár
oahpu viidáseappot mii addá dásseárvosaš vejolašvuođaid fidnu
válljemis.».   Muhtun oassi oahppuválljema iskkademiin čájehit ahte
gánddat Sis-Finnmárkkus uhccán válljejit oahppu go buohtastahttá
fylkka ja riikka ektui muđui.   Dattetge lea oahppoohcamiin
dáhpáhuvvan rievdadusat, muhto ain leat ollu eanet nieiddat go
gánddat, geat váldet Sámi allaskuvllas ovdaskuvlaoahpaheaddji- ja
dábálašoahpaheaddji oahpu. Sámi skuvllain leat maiddái ollu eanet
nissonolbmot go albmát oahpaheaddjin. Sámedikki oahpahusossodagas leat
maiddái sullii 80% bargiid gaskkas nissonolbmot. Sámi oahppogirjjiid
čállet eanaš nissonolbmot, 80% sámi oahppogirječálliid gaskkas leat
nissonolbmot.  Sámedikki gulaskuddancealkámušas áššis 43/00 til
NOU 2000:3 Sámi oahpahusa birra, leat mii deattuhan oahpaheadjjiohppui
rekrutterenbarggu, ja leat bealuštan jurdaga stipeandaortnega ektui
erenoamážit almmáiolbmuid ja dakkár oahppiid várás geat leat
olggobealde sámegiela hálddašanguovllu, maiddái julev- ja máttasámi
oahppiid várás, movttidahttit eanet albmáid ja eambosiid olggobealde
sámegiela hálddašanguovllu váldit oahpaheaddjioahpu. .  2/3 oassi
juolludusain erenoamášoahpahussii manná gánddaide, dáppe nugo muđui
ge fylkkas ja riikkas.  Sohkabealerohusat bohtet ovdan das go gánddat
gáibidit eanet fuomášumi go nieiddat, ja danne buorebut buktet
oidnosii iežaset dárbbuid, dahje ahte oahpahus oppalaččat ii leat
heivehuvvon gánddaide seamma bures go nieiddaide.  Sámi
mánáidgárddiin barget uhccán almmáiolbmot. Dálá dieđuid mielde eai
leat Sámedikkis makkárge duođaštusat dásseárvobarggu birra sámi
mánáidgárddiin. Muhtun sámi mánáidgárddiin lea maiddái čađahuvvon
našuvnnalaš prošeakta »albmát mánáidgárddiin», muhto mis eai leat
makkárge bohtosat dan birra.  Sámi guovlluin ii leat nu dábálaš ahte
albmát barget nu gohčoduvvon »nissonolbmuid» ámmáhiin ja danne leage
ain váddáset rekrutteret albmáid sámi mánáidgárddiide.
Mánáidgárddiid rámmaplána geatnegahttá buot mánáidgárddiid Norggas
jurddašit dárkilit movt geavahusas čađahit dásseárvobarggu
mánáidgárddiin, ja fuolahit ahte dan barggu váste gávdno
plána. Rámmaplánas namuhuvvo erenoamážit man deaŧalaš lea bargat
mánáid miellaguottuiguin ja ahte gánddaide ja nieiddaide eai
biddjojuvvo sierralágan vuordámušat. Dasto galget mánáidgárddit
bargat dan ala ahte gánddat ja nieiddat ožžot viidáseabbo
vásihusduogáža dan ektui mii sis árbevirolaččat lea leamaš. .
Nissonovddastus Sámedikkis.  Sohkabealjuohku Sámedikkis ii leat
buorre, ja dikkis bohtet ain eanet geahppánit
nissonolbmot. Nissonoassi lea njiedjan 33,3%:s 1989:s 25,6%:ii dán
válgaáigodagas. Jienastuslogus maid leat nissonolbmot uhccit. 
Mihttomeari oktavuođas ahte láhčit dilálašvuođaid
smávvamánnáolbmuide vai sii sáhttet searvat sámepolitihkalaš bargui,
lea Sámediggi leamaš hui dávggas ja lea addán áirasiidda
vejolašvuođa váldit mánnageahčči mielde ja lea máksán sin
ovddas. Dađi eanet eai leat Sámedikkis sierra ortnegat, earret go dat
mat stáhtas leat.   Sámedikki válgaortnega geažil ii leat
politihkalaš ovttadagain vejolašvuohta stivret
nominašuvdnaproseassa buoret sohkabealjuogu sihkkarastima
ektui. 2000:s lea evttohuvvon ahte rievdadit válganjuolggadusaid
áirrasjuogu ektui buoridan dihte sohkabealjuogu
Sámedikkis. Departemeanta ii čuovvulan dán evttohusa.   Dattetge
ovddasvástádusa fertejit sámi organisašuvnnat ja bellodagat guoddit,
go dat iežaset njuolggadusaid bokte sáhtášedje sihkkarastit buori
sohkabealjuogu listtuin ja nomineret nissonolbmuid sihkkaris sajiide.
.  2001 válgabarggus leat jienastuslohkui čáliheami oktavuođas
válljen gitta miessemánu 1. b. 2001 erenoamážit áŋgiruššat
oažžut eanet nissonolbmuid ja nuoraid jienastuslohkui. Danin vai
sihkkarastojuvvo buoret ovddastus jienastuslogus, ja go jáhku mielde
lea stuorámus vejolašvuohta oažžut jienastuslohkui juste
nissonolbmuid ja nuoraid. .  Fuones sohkabealjuohku Sámedikkis lea
váttisvuohta. Dásseárvolága § 21 čuožžu sohkabealjuogu ektui
almmolaš lávdegottiin, ahte goappáge sohkabealis galgá leat unnimusat
40% ovddastus lávdegottiin, ráđiin jna. Paragráfa geavahuvvo buot
válggain ja nammademiin Sámedikkis, spiehkastahkan lea Ráđi ja
Doarjjastivrra válljen, go daidda válljejuvvojit Sámedikki áirasat.
.  Sámediggi geahččala gozihit 40/60 juogu. Dál maŋŋá go
nominašuvdna lea čađahuvvon buot válgabiiriin oaidnit ahte
nissonolbmot eai leat gallis sihkkaris sajis listtuin. Danne šaddet
ge várra hui uhccán nissonolbmot (4-8) Sámedikkis boahtte
válgaáigodagas. Dien muttos vuollegis nissonovddastus buktá eanet
barggu nissonolbmuide go Sámediggi galgá doallat 40/60 juogu. . 
Lea sivva bidjat stuorra gažaldatmearkka dasa go nissonoassi
Sámedikkis njiedjá, dan seammás go Sámedikki sadji ja mearkkašupmi
servodagas buorrána. Go mii vel diehtit dan ahte Sámedikki hálddahusas
-- maiddái jođiheaddjidásis -- leat nissonolbmot eanetlogus, de
sáhttá jearrat ahte ii go dat atte dakkár gova ahte nissonolbmot dat
váldet ovddasvástádusa, láhčet ja čuovvulit, go fas albmát ovddastit
almmolaččat ja čájehit formalalaš válddi. .   Okta mii lea
čielggas, lea dat ahte nissonjuohku Sámedikkis ii gal dávis Sámedikki
váldomihttomearrái dásseárvvu ektui ahte sámi nissoniin ja albmáin
galget leat ovttalágan vuoigatvuođat, geatnegasvuođat ja
vejolašvuođat buot servodatsurggiin.   Vuollegis nissonjuogu
geažil Sámedikkis ja 2001 nominašuvdnaproseassa vuođul lea
válgalávdegoddi evttohan ahte álggahuvvošii sierra dutkanprográmma
fágasuorggis dásseárvu ja nissonáŋgiruššamat sámi servodagas, mas
válga erenoamážit deattuhuvvo.  Olmmošárvu, positiivvalaš
miellaguottut ja sámi servodaga árvvut guovddážis sámi báikegottiin.
Go ráját nuortas eanet leat rahpasan, de lea muhtun sámi báikegottiide
leavvan prostitušuvdnadoaibma. Sámediggi lea aktiivvalaččat
vuostálastán prostitušuvnna, earret eará lea dáhtton bajit dási
eiseválddiid bidjat johtui doaibmabijuid maiguin bissehit
prostitušuvnna.  Rasismma ja givssideami oktavuođas lea Sámediggi
bargan ovttaskas áššiiguin ja lea dan bokte nagodan bidjat deattu ja
váikkuhit miellaguottuid hápmenbarggu álggaheami. Dát lea issoras
deatalaš bargu mainna ferte bargat. .  Sámedikki barggus
dearvvasvuođa- ja sosiálaáššiiguin lea maiddái guoskkahuvvon
dásseárvu ja sohkabeal rollaid mearkkašupmi iešguđet
oktavuođain. Sámediggi oaidná ahte lea stuorra dárbu systemii bidjat
máhtolašvuođa, ja sámi nissonolbmuid dearvvasvuođadiliid
čielggadeami ja dutkama, ja lea gulaskuddancealkámušas NOU 1999:13
Nissoniid dearvvasvuođa birra Norggas ja Sosiála- ja
dearvvasvuođadepartemeantta bokte bivdán várret ruđaid sámi
nissoniid dearvvasvuođa dili dutkamii.  Olbmuid dearvvasvuođa ja
sosiála dilli sorjá dávjá das movt dárbbut muđui leat
gozihuvvon. Guovddáš dovdomearkan servodatovddideamis lea dat ahte
biddjojuvvo árvu indiviida friijavuhtii ja gilvalannávccaide. Sámi
servodagas lea guston ollislašvuohta, nu ahte árbevirolaš norpmat
oktavuođa ja ovttasbarggu ektui deattuhuvvojit deaŧalaš iešvuohtan
ceavzimii. Dát boahtá ovdan earret eará doahpagis «birgejupmi», mii
mearkkaša dan ahte buot lea dan muttos ollu ahte birge. Iskkadeapmi
eallineavttuid birra čájeha ahte sámi guovllut eai birge nu bures go
mii lea gaskamearálaš Davvi-Norggas. Ollugiid sis, geat ávkkástallet
ortnegiiguin nugo sosiálaveahkki ja oadjoortnegat, sáhttá lohkat
resursagievran sámi oktavuođas, muhto sis váilu gelbbolašvuohta
bargat dakkár barggu masa gáibiduvvo formalalaš oahppu. Dasto lea sis
realgelbbolašvuohta ja máhtolašvuohta duojis, bierggu
náláštuhttimis, sámegielas ja kulturmáhtolašvuođas jna. mas sii
ieža iige sámi servodat oažžo ávkki.  Hástalusat boahtteáiggis.
Ođđa dásseárvoláhkaevttohusas čavgejuvvo máŋgga sajis. Evttohusas
lea árvaluvvon ahte bargoaddái ja bargiid organisašuvnnaide
biddjojuvvojit gáibádusat bidjat johtui doaibmabijuid maiguin ovddidit
dásseárvvu. Dásseárvoláhka viiddiduvvo guoskat seksuálalaš
vealaheapmái, ja bargoeallimis sáhttá gártat vástidit
láhkarihkkumiin. Stuorradiggi meannuda láhkaárvalusa čakčat.
Hástalusat dásseárvvu oktavuođas sámi servodagas leat eanet go
goassige ovdal, dan čájeha earret eará dán jagi sámediggeválgga
nominašuvdnaproseassa. .  Árbevirolaččat lea sámi servodagas
leamaš áibbas eará áddejupmi go norgalaš stuorraservodagas,
namalassii ahte nissonolbmot ja albmát leat dásseárvvus ja
ovttaárvosaččat, ja dán áddejumi ferte fas oažžut ruovttoluotta ja
buktit oidnosii Sámedikki čoahkkádusas.   Otnáš dilis ii leat
nissonolbmuin ja albmáin seamma buorre vejolašvuohta váikkuhit
ovdáneami ja dahkat mearrádusaid. Nissonolbmuin ii leat nu stuorra
sadji politihkalaš eallimis, ii gieldda dásis iige
Sámedikkis. Ovdáneapmi suorggahahttá ja buktá ovdan dakkár
miellaguottuid, árvvuid ja norpmaid mat leat dohkketmeahttumat ja
billistit sámi servodaga.   Stuorámus váikkuhus dás sáhttá leat
sámi kultuvrra ja servodaga ceavzimii. Oppalaččat dohkkehuvvo ahte
nissonolbmot leat deaŧalaš kulturguoddit go sis lea nana sadji
kultur- ja árbevieruid gaskkusteaddjin erenoamážit
vuođđoealáhusain. Ovdáneapmi lea dagahan dan ahte nissonolbmot masá
eai oppa šat gávdnoge dáin ealáhusain. Dán oktavuođas ii leat nu
miellagiddevaš ságastit dan birra mii dán ovdáneapmái lea sivvan --
muhto lea deaŧalaš dan julggaštit. Dat go nissonolbmot guđđet
vuođđoealáhusaid mearkkaša nuppi vuorus dan ahte kultuvrra,
árbevieruid, árvvuid j.d. gaskkusteapmi ollu heviid boatkana
sohkabuolvvaid gaskka.   Vaikko barggu ja ámmáha válljen geavahusas
lea ođđaáigásaš, de bissot miellaguottut bargui ain árbevirolaš
vuogis. Vuođđoealáhusat leat árbevirolaš ealáhusat ja dat
adnojuvvojit hui alla árvvus. Bargu almmolaš suorggis ja
tertiearaealáhusat leat ođđas, ain árbevieruid haga eaige danne
adnojuvvo seamma alla árvvus go vuođđoealáhusat. Go de lea nu ahte
nissonolbmuin dat leat diekkár virggit ja albmát ain oalle guhkás
barget vuođđoealáhusain, de biddjojuvvo albmáid bargui ollu stuorát
árvu go nissonolbmuid bargui vaikko goappašagat diinešeaigga ge
ovtta mađo dahje juo nissonolbmos sáhttá ollu gerddiid leat buoret
dienas go albmás. Go ámmáhiidda ja bargguide dainna lágiin biddjojuvvo
árvu, de sáhttá dat leat okta sivva dasa go eanaš dušše albmát
biddjojuvvojit listtuide go bellodagat nominerejit ja sámediggeválgga
oktavuođas. .   Go ságastallojuvvo nissonolbmuid ja albmáid
searvama birra servodagas, de dávjá biddjojuvvojit sohkabealit
vuostálaga, iige ságastallamis váldojuvvo vuhtii dat ahte lea sáhka
sierra joavkkuid birra. Nissonolbmot buohkat eai leat ovttaláganat
eaige albmátge. Álohii gártá leat sáhka ollu sierra joavkkuid birra
main leat mielde sihke nissonolbmot ja albmát sierra
čoahkkádussan. Girjáivuohta lea deaŧalaš ja dan ferte gozihit
maiddái sámi politihkalaš doaimmain.   Sámediggi áigu ovddidan
dihte dásseárvvus sámi servodagas:.   Vuolggahit dutkama dásseárvvu
ja sohkabeliid ektui sámi servodagas.  Bargat aktiivvalaččat dan ala
ahte integreret dásseárvo- ja sohkabealperspektiivva olles Sámedikki
doaimmas.  Heivehit Sámedikki organiserema ja láhčit politihkalaš
barggu Sámedikki vai nissonolbmot ožžot duohta vejolašvuođa
searvat politihkalaš bargui.  Sámediggeráđđi lea guorahallan
doaibmaplána ođasmahttima. Dan ferte geahččat dan olis ahte
dollojuvvo dásseárvokonfereansa čakčat 2001.  Sámediggeráđđi ii
hálit čatnat boahtte Sámedikki ođasmahttit doaibmaplána, muhto
guođđá dan árvvoštallama boahtte Sámediggái.   II.  Ovddiduvvon
evttohusat ja vejolaš mearkkašumit.  1. Evttohus 1 áirasis Magne
Ballovara, Guovddášbellodaga sámediggejoavku:.  Sámediggi ásaha
dásseárvobálkkašumi mii addojuvvo sutnje (olbmui dahje
organisašuvdnii) gii/mii lea bargan erenoamáš barggu sámi
servodagas. .   III.  Jienasteapmi.  39 áirasis ledje 35 čoahkis.
Jienasteapmi čađahuvvui dáid vuoruid mielde:.  Evttohus 1
mearriduvvui 34 jienain, muđui ii jienastuvvon ášši.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Ragnhild Lydia Nystad.   2.  Ragnhild Lydia Nystad.   3.
Magne Ballovara.   4.  Per Solli.  Isak Mathis O. Hætta.   .  Per
Solli.  5.  Per Edvin Varsi.  Isak Mathis O. Hætta.   .  Per Edvin
Varsi.  6.  Egil Olli.   7.  Sven-Roald Nystø.   8.  Olav
M. Dikkanen.   9.  Nils O. Nilsen.   10.  Ole Henrik Magga. 
11.  Olaf Eliassen.   12.  Ragnhild Lydia Nystad, áššej.   .
Magne Ballovara, áššái.   .  Ragnhild Lydia Nystad, áššái. 
VI.  Sámedikki mearrádus maŋŋá jienasteami lea ná:.  Sámediggeráđi
dásseárvopolitihkalaš čilgehus váldojuvvo vuhtii.   1. Dasa lassin
mearridii Sámediggi:.  Sámediggi ásaha dásseárvobálkkašumi mii
addojuvvo sutnje (olbmui dahje organisašuvdnii) gii/mii lea bargan
erenoamáš barggu sámi servodagas. .   Ášši ovddiduvvui miessemánu
29. b. 2001 dii. 17.20 -- 17.35. Ságastallan álggahuvvui geassemánu
1. b. dii. 10.30 ja ášši meannudeapmi loahpahuvvui geassemánu
1. b. dii. 12.05.  Ášši 16/01.  Sámedikki ovddastus
riikaoasselávdegottis.  Ášši meannudeapmi álggahuvvui miessemánu
29. b. dii. 17.35.  I.  Áššebáhpirat.  LU mearrádus áššis
14/2001, 22. -- 23.02.2001.  LU mearrádus-árvalus, áššis 14/2001.
LU mearrádus áššis 14/200, 24. -- 25.05.2000.  LU mearrádus áššis
35/2000, 15. -- 16.11.2000.  Norlándda fylkagieldda mearrádus, áššis
59/00, 03.05.00.  Tromssa fylkalávdegotti mearrádus, áššis 38/00,
09.05.00.  Davvi-Trøndelága fylkalávdegotti mearrádus áššis 43/2000,
09.05.00.  Finnmárkku fylkalávdegotti mearrádus, 11.04.2000.  LU
gustovaš njuolggadusat.  Ođđa mearrádus-árvalus, divoduvvon
12.02.2001.  Sámedikki 10.02.2000 beaiváduvvon reive LU:ii.  Sámedikki
28.07.00 beaiváduvvon notáhta.  Sámedikki mearrádus áššis 46/99.
Sámediggeráđi mearrádus áššis R 216/91.  II.  Ovddiduvvon
evttohusat.  Sámediggeráđi árvalus Sámediggái:.  Sámediggi čujuha
áššái mii guoská Sámedikki ovddastussii Riikaoasselávdegottis, ja
mii lea sáddejuvvon gulaskuddamii ovdal go Riikaoasselávdegoddi dan
loahpalaččat meannuda.  Sámedikki mielas lea deaŧalaš ja sávvá
beassat searvat Riikaoasselávdegoddái, ja dainna lágiin váikkuhit
guovllu ovdánanvejolašvuođaid nanosmahttima. Sámedikki mielas lea
deaŧalaš beassat searvat ja dan bokte oččodit buoret áddejumi daid
sierra hástalusaide mat guovllus leat sámi kultuvrra ja ealáhusaid
nanosmahttima ja ovddideami oktavuođas ja geahččalit nannet
áŋgiruššamiid dan ektui. .  Sámedikki ovddastus
Riikaoasselávdegottis boahtteáiggis ferte leat seamma dásis go
fylkagielddain lea. Eaktun dikki searvamii Riikaoasselávdegoddái lea
ahte Sámediggái addo dássásaš sadji sihke vuoigatvuođaid ja
geatnegasvuođaid ektui. Gulaskuddancealkámušas mii guoská Sámedikki
ovddastussii Riikaoasselávdegottis, eai addojuvvo seamma
vuoigatvuođat go fylkagielddain leat, muhto seamma geatnegasvuođat
gal. Gulaskuddanárvalusas ii dárbbašlaččat váldojuvvo vuhtii dat ge
ahte Sámedikki ovddastus galgá leat juste dan áddejumi vuođul ahte
sámit lea okta álbmot, ja danne dat galgá sáhttit leat delegašuvdna
fylkagielddaid delegašuvnnaid dásis. .  Sámediggi dáhttu searvat
Riikaoasselávdegoddái dainna eavttuin ahte: .  Sámedikki ovddastus lea
oktasaš delegašuvdna ja ahte konsensus Riikaoasselávdegottis
vuođđuduvvo geografiijai ja politihkalaš institušuvdnii, mii
mearkkaša dan ahte go fylkagieldalaš ja/dahje Sámedikki
delegašuvdna biehttala muhtun árvalusa, de dat ii leat konsensus. .
Sámediggi oažžu njeallje ovddasteaddji Riikaoasselávdegoddái. Sii
válljejuvvojit gorreloguin Sámedikki áirasiid gaskkas ja ovddasteaddji
lea fylkkain Finnmárku, Tromsa, Norlánda ja Davvi-Trøndeláhka. Okta
sis lea Sámedikki presideanta. Jos Sámedikkis ii leat áirras gii ássá
Davvi- Trøndelágas, de válljejuvvo Sámedikki áirasiid gaskkas okta
válgakreatsas 12 Máttasámeguovlu (Norlándda fylka gielddaid
Ruovatvuona ja Rávddá rájis lulás, Davvi-Trøndelága ja Lulli-
Trøndelága fylkkat, ja Engerdal gielda Hedmárkku fylkkas).  Sámediggi
doarju ekonomálaččat ovttasbarggu Riikaoasselávdegottis iežas
ovddastusa sturrodaga ektui. .  Fylkagielddat ja Sámediggi ožžot
vuoruid mielde doaibmat Riikaoasselávdegotti jođiheaddjin. Sámedikki
presideanta lea mielde dálá fylkasátnejođiheaddjiidkollegiijas. .
Sámedikki ovddasteaddjit leat mielde Riikaoasselávdegotti
komiteain. Sámedikki direktøra searvá dálá
ráđđealbmáidlávdegoddái. .  Evttohus 1 áirasis Per Solli,
Bargiidbellodaga sámediggejoavku:.  Sámediggi čuovvola lávdegotti
ovttajienalaš árvalusa mii mearriduvvui Sámedikki áirasiid ja .
Riikaoasselávdegotti áirasiid šiehtadusčoahkkimis borgemánu
17. beaivvi 2000 Stjørdalas. .   Evttohus 2 áirasis Roger Pedersen,
Sámi válgalihttu:.  Rievdadit álgočállosa nuppi oasi maŋemus
cealkaga: Dása lasihuvvo giella. Cealkaga maŋemus oassi šaddá ná:
.â¦mat guovllus leat sámi giela, kultuvrra ja ealáhusaid
nanosmahttima ja ovddideami oktavuođas ja geahččalit nannet
áŋgiruššamiid daid ektui. .   2. čg. rievdadit: oažžu 5
sámediggeovddasteaddji, ovtta guđege fylkkagielddas, ja viđát berre
dasto leat Presideanta (dahje muhtun Sámediggeráđis)
gč. čoahkkingirjji 4/99, ášši 46/99 mearrádus, romalašlohku 6,
3. čuokkis. .   Ođđa čuokkis: Dál leat Riikaoasselávdegotti
šiehtadallamat duššefal dárogillii. Sámediggi háliida čuvget
giellageavaheami šiehtadallamiid oktavuođas. Prinsihpalaš ášši
lea ahte dárogiella ja sámegiella leat ovttadássásaš gielat Norggas,
ja danne lea lunddolaš ahte Riikaoasselávdegotti šiehtadallamat
sáhttet čađahuvvot goappašat gillii. .  III.  Jienasteapmi.  39
áirasis ledje 39 čoahkis.  Árvalus 2, nubbi oassi gessojuvvui ja
ođđa čuoggás guokte maŋimuš cealkaga sihkkojuvvojedje. .
Jienasteapmi čađahuvvui dáid vuoruid mielde:.  Árvalus 1
biddjojuvvui ráđi árvalusa vuostá. Ráđi árvalus oaččui 27 jiena ja
árvalus 1 oaččui 12 jiena. Árvalus 1 hilgojuvvui.  Árvalus 2,
vuosttas oassi, mearriduvvui 27 jienain.  Árvalus 2, ođđa čuokkis,
mearriduvvui 27 jienain.  IV.  Beavdegirjelasáhus.  Dán áššis ii
gáibiduvvon lasáhus beavdegirjái.  V.  Sáhkavuorro- ja
replihkkalistu.   Sáhkaovddideaddji.  Replihkka.  1.  Berit Ranveig
Nilssen, áššej.   2.  Per Solli.  Sven-Roald Nystø.   .  Geir
Tommy Pedersen.   .  Per Solli.  3.  Roger Pedersen.   4.  Randi
A. Skum.   5.  Isak Mathis O. Hætta.   6.  Laila Wilks.   7.
Leif Elsvatn.   8.  Ragnhild Lydia Nystad.   9.  Sven-Roald
Nystø.   10.  Willy Ørnebakk.   11.  Geir Tommy Pedersen. 
12.  Egil Olli.   13.  Ole Henrik Magga.   14.  Per Solli. 
15.  Roger Pedersen.   16.  Tore Bongo.   17.  Berit Ranveig
Nilssen, áššej.   .  Egil Olli, čoahkkinortnegii.   .  Ole
Henrik Magga, č.ortnegii.   .  Amund Eriksen, č.ortnegii.   .
Per Edvin Varsi, č.ortnegii.   VI.  Sámedikki mearrádus maŋŋá
jienasteami lea ná:.  Sámediggi čujuha áššái mii guoská Sámedikki
ovddastussii Riikaoasselávdegottis, ja mii lea sáddejuvvon
gulaskuddamii ovdal go Riikaoasselávdegoddi dan loahpalaččat
meannuda.  Sámedikki mielas lea deaŧalaš ja sávvá beassat searvat
Riikaoasselávdegoddái, ja dainna lágiin váikkuhit guovllu
ovdánanvejolašvuođaid nanosmahttima. Sámedikki mielas lea deaŧalaš
beassat searvat ja dan bokte oččodit buoret áddejumi daid sierra
hástalusaide mat guovllus leat sámi giela, kultuvrra ja ealáhusaid
nanosmahttima ja ovddideami oktavuođas oktavuođas ja geahččalit
nannet áŋgiruššamiid daid ektui. .   Sámedikki ovddastus
Riikaoasselávdegottis boahtteáiggis ferte leat seamma dásis go
fylkagielddain lea. Eaktun dikki searvamii Riikaoasselávdegoddái lea
ahte Sámediggái addo dássásaš sadji sihke vuoigatvuođaid ja
geatnegasvuođaid ektui. Gulaskuddancealkámušas mii guoská Sámedikki
ovddastussii Riikaoasselávdegottis, eai addojuvvo seamma
vuoigatvuođat go fylkagielddain leat, muhto seamma geatnegasvuođat
gal. Gulaskuddanárvalusas ii dárbbašlaččat váldojuvvo vuhtii dat ge
ahte Sámedikki ovddastus galgá leat juste dan áddejumi vuođul ahte
sámit lea okta álbmot, ja danne dat galgá sáhttit leat delegašuvdna
fylkagielddaid delegašuvnnaid dásis. .  Sámediggi dáhttu searvat
Riikaoasselávdegoddái dainna eavttuin ahte: .  Sámedikki ovddastus lea
oktasaš delegašuvdna ja ahte konsensus Riikaoasselávdegottis
vuođđuduvvo geografiijai ja politihkalaš institušuvdnii, mii
mearkkaša dan ahte go fylkagieldalaš ja/dahje Sámedikki
delegašuvdna biehttala muhtun árvalusa, de dat ii leat konsensus. .
Sámediggi oažžu njeallje ovddasteaddji Riikaoasselávdegoddái. Sii
válljejuvvojit gorreloguin Sámedikki áirasiid gaskkas ja ovddasteaddji
lea fylkkain Finnmárku, Tromsa, Norlánda ja Davvi-Trøndeláhka. Okta
sis lea Sámedikki presideanta. Jos Sámedikkis ii leat áirras gii ássá
Davvi- Trøndelágas, de válljejuvvo Sámedikki áirasiid gaskkas okta
válgakreatsas 12 Máttasámeguovlu (Norlándda fylka gielddaid
Ruovatvuona ja Rávddá rájis lulás, Davvi-Trøndelága ja Lulli-
Trøndelága fylkkat, ja Engerdal gielda Hedmárkku fylkkas).  Sámediggi
doarju ekonomálaččat ovttasbarggu Riikaoasselávdegottis iežas
ovddastusa sturrodaga ektui. .  Fylkagielddat ja Sámediggi ožžot
vuoruid mielde doaibmat Riikaoasselávdegotti jođiheaddjin. Sámedikki
presideanta lea mielde dálá
fylkasátnejođiheaddjiidkollegiijas. Sámedikki ovddasteaddjit leat
mielde Riikaoasselávdegotti komiteain. Sámedikki direktøra searvá dálá
ráđđealbmáidlávdegoddái. .  Dál leat Riikaoasselávdegotti
šiehtadallamat duššefal dárogillii. Sámediggi háliida čuvget
giellageavaheami šiehtadallamiid oktavuođas. Prinsihpalaš ášši
lea ahte dárogiella ja sámegiella leat ovttadássásaš gielat Norggas,
ja danne lea lunddolaš ahte Riikaoasselávdegotti šiehtadallamat
sáhttet čađahuvvot goappašat gillii.  Ášši meannudeapmi
loahpahuvvui miessemánu 29. b. dii. 19.10.  Ášši 17/01.  2001 --
2002 boazodoallodieđáhus.  Ášši meannudeapmi álggahuvvui miessemánu
30. b. dii. 09.00.  I.  Áššebáhpirat.  28.02.01 beaiváduvvon reive
Eanandoallodepartemeanttas, boazodoallošiehtadusa birra .
Sd. prp. nr. 52 (2000-2001) Om tiltak mot kugalskap, tiltak overfor
Q-meieriene og tiltak innenfor reindriftsnæringen.  Sámedikki ášši
26/00 Boazodoallošiehtadus 2000 -- 2001 mearrádus.  Boazodoalu
resursarehketdoallu, cuoŋománnu 1. b. 1999 -- njukčamánnu
31. b. 2000.  Boazodoalu ollislaš rehketdoallu, 1999 rehketdoallu ja
2000 bušeahtta.  II.  Ovddiduvvon evttohusat.  1. Sámediggeráđi
árvalus Sámediggái:.  1. Álggahus.  Sámediggi lea duhtavaš go
šiehtadusbealit bohte ovttamielalašvuhtii dán jagi
šiehtadallamiin. Boazodoallošiehtadusa rámma lea lassánan 93
milj. kruvnnas 103 milj. kruvdnii. Sámediggi atná šiehtadusrámma
lassáneami positiivan. Šiehtadusa deaŧaleamos mihtomearri lea
arvvosmahttit stuorimus vejolaš árvoháhkama addin rámmaid
siskkabealde, heivehit doallologu guohtonvuđđui økonomálaš
váikkuhan- gaskaomiid bokte ja doaimmahit dienaslassáneami.
Sámediggi lea duhtavaš go boazodoallošiehtadusa olggobeali lea
várrejuvvon 20,0 milj. kruvnnu ovttageardoarjjan roassodoaimmaide
Finnmárkku ja Tromssa osiin. Sámediggi eaktuda ahte diggi beassá leat
mielde hápmemin ruđaid njuolggadusaid geavaheami. Sámediggi eaktuda
maiddái ahte dáid ruđaid máksin manašii nu jođánit amas guoskevaš
orohagat dárbbašit gillát duššiid dihtii menddo guhká. .
2. Boazodoallošiehtadallamiid vuođđu.  Ekologalaš-, ekonomalaš-
ja kultuvrralaš bissovašvuohta leat nana bissovaš boazodoalu golbma
guovddáš mihttomeari. Sámediggi guorrasa dasa ahte dát golbma
mihttomeari gullet oktii. Dat dahká ahte sihke resursadilálašvuođa,
ealáhusa ekonomiija ja kultuvrralaš ja sosiálalaš diliid fertejit
šiehtadusaid bokte heivehit oktii.  Sámediggi lea duhtavaš go
ráđđehus dadjá ahte boazodoalus, sámi ja báikkálaš oktavuođas, lea
stuorra mearkkašupmi ekonomalaččat, barggolašvuođa geažil ja
kultuvrralaččat. Boazodoallopolitihkka lea huksejuvvon guovtti
iešheanalaš vuođu ala; ealáhuspolitihkalaš buvttadanárvvu ja
sámepolitihkalaš kulturárvvu.  2.2.1 Boazodoalloláhkalávdegotti
evttohus.  Boazodoalloláhkalávdegoddi lea evttohan boazodoallolága
rievdadusaid. Sámediggi áigu dál ráddjet cealkámušaid guovllustivrra
halddášeami rievdadusaide. Sámediggi oaidná ahte lávdegoddi evttoha
rievdadit guovllustivrra fylkaboazodoallostivran mas fylkamannes galgá
leat boazodoalu hálddašeami ovddasvástadus. Sámediggi ii guorras dien
evttohussii. Sámedikkis galgá leat stuorát guovddáš rolla
boazodoallopolitihkas. Dat guoská sihke ealáhuspolitihkalaš ja
hálddahuslaš gažaldagaide. Sámedikkis lea celkon mihttomearrin
hálddašit sámi ássan- ja geavahanguovlluid resurssaid. Boazodoallu
lea guovddáš sámi ealáhus ja deaŧalaš kulturfaktuvra sámi
kultuvrras. Sámedikkis lea erenoamáš ovddasvástádus nannet sámi
ealáhusaid ja sámi kultuvrra. Diggi sáhtašii áimmahuššat ollislaš
sámi perspektiivva jus Sámediggi oččošii eanet ovddasvástadusa
boazodoallogažaldagain. Dat mielddisbuvttášii ahte buot deaŧalaš
bealit boazodoalus sáhtašedje vuhtiiváldojuvvot buorebut.  Sámediggi
ballá dán seammas ahte go hálddašeapmi fievrriduvvo fylkamannái de
sáhttá boazodoallu vuoittahallat eará doaimmaide maid fylkamanni dál
hálddaša -- dát guoská erenoamážit arealáššiid ja boraspiriid
hálddašeapmái.  Sámediggi oaidná ahte Doaibmajuogadanlávdegoddi
evttoha sirdit fylkaeanadoallostivrra doaimmaid ja
birasgáhttendoaimmaid regiovdnapolitihkalaš dássái. Diekkár
fámohuhttin fylkamanni doaimmain mieldddisbuktá ahte daid ávkkiid maid
Boazodoalloláhkalávdegoddi doaivu juksat, ii leat vejolaš
Doaibmajuogadanlávdegotti evttohusa geažil. .  Sámediggái addojuvvo
dađistaga eambbo váldi, ja lea lunddolaš ahte boazodoalu
hálddašeapmi, sámi ealáhussan fievrriduvvo Sámediggái. Sámedikkis lea
juo alla gelbbolašvuohta e.e. arealahálddašeamis ja ealáhusovddidan
ruđaid hálddašeamis, ja dát lea eahpitkeahttá stuorra ovdamunnin.
Sámedikki válddi boazodoalloáššiin ferte árvvoštallot dárkilit. Lea
čielggas ahte leat ollu stuorra ja deaŧalaš bealit mat fertejit
čilgejuvvot. Galggašii árvvoštallat nammadit bargojoavkku
guoskevaš oasálaččaid gaskka árvvoštallat dáid beliid.  3.2.2
Boazodoallošiehtadus.  Boazodoallošiehtadus lea deaŧalaš
gaskaoapmin stivret ealáhusa. Boazodoallošiehtadallamat
čáđahuvvojit dál dušše dárogillii. Sámediggi háliida bidjat
fuomášumi giellageavaheapmái šiehtadallamiin, ja anášii
šiehtadallamiidda buorrin jos sáhtášii geavahit sihke sámegiela ja
dárogiela. Áššis leat sihke prinsihpalaš ja geavatlaš
bealit. Prinsihpalaš beali vuođđun lea go dárogiella ja sámegiella
dál leat ovttadássásaš gielat Norggas, ja dalle livččii lunddolaš
ahte boazodoallošiehtadallamiin geavahuvvojit goappašat gielat. Go
lea sáhka geavatlaš bealis, de oččošedje bealit go goappašat
gielat geavahuvvojit, buoret vuođu oktasaš áddejupmái dain áššiin
maid digáštallet, ja seamma vejolašvuođa ovddidit oainnuideaset
šiehtadallandilálašvuođas. Sámediggi áigu nu go 2000:s ge evttohit
šiehtadusbeliide čilget, ovdal go šiehtadallamat álget juovlamánus,
livččii go dán evttohussii beroštupmi.  Ekonomalaš gaskaomiin eai
leat leamaš sávahahtti bohtosat boazologuheiveheapmái. Boazodoallu
lea unnán geahččaluvvon stivrejuvvot eará váikkuhangaskaomiiguin go
ekonomálaš. Sámediggi oaidná dárbbašlažžan bidjat johtui
váikkuhusčielggadusa geahčadan dihtii makkár váikkuhusat leat
leamaš ekonomalaš váikkuhangaskaomiin boazodoalu ovdáneapmái. Dán
oktavuođas ferte árvvoštallat leat go čađahuvvon ekonomalaš
gaskaomiin leamaš bohtosat nugo vurdojuvvon. Ovdal go ođđa
gaskaoamit biddjojuvvojit johtui stivren dihtii boazodoallopolitihka,
de berre čađahuvvot váikkuhančielggadeapmi. Lea maid deaŧalaš
veardidt man muddui boazodoalloláhka lea dohkálaš váikkuhangaskaoapmi
stivret boazodoalloealáhusa, ja lea go dat geavahuvvon ávkkálaš vuogi
mielde. Boazodoallolága rievdadeami jurdaga áigumuššan lea aiddo
geahčadit siskáldas diliid heiveheami ealáhusas. .  Sámediggi lea
duhtavaš go doaimmat leat biddjon johtui heivehan dihtii boazologu
guohtonvuđđui. Lea deaŧalaš čuoččilahttit boazodoalu
ekonomalaš vuođu. Sámediggi háliida deattuhit man deaŧalaš lea
geahččat boazologuheiveheami oktan boazodoallošiehtadusa
váikkuhangaskaomiiguin.  Eambbo ealáhusa ovdáneami birra.   4.3.1
Ekonomalaš dilálašvuohta.  Sámediggi vuorjašuvvá boazodoalu
ekonomalaš dilálašvuođa geažil. Dát lea erenomáš heittot
Finnmárkku osiin gos barggu ja ieškápitala máksu ii leat nu dohkálaš
sisaboađu ektui ja eará boazodoallosámi guovlluid ektui. Sihke
boazodoalliid ekonomalaš ja sosiala dilálašvuođat lea hui váttis
dáin guovlluin, ja lea unnán molssaevttolaš sisaboahtu- ja
barggahanvejolašvuođat. Sámediggi oaidná ahte mearkkašatti oassi
sisaboađus Kárášjogas ja Nuorta-Finnmárkkus boahtá olggobeali
boazodoalu. Ii sáhte dadjat ahte boazodoallu dáin guovlluin livččii
ekonomálaččat ceavzil go eanaš oassi dietnasis boahtá olggobealde
ieš boazodoalu.  5.3.2 Váldohástalusat.  1.3.2.1 Orohagaid boazologu
heiveheapmi Finmárkkus.  Sámedikkis lea viiddis ovttamielalašvuohta
das ahte doalu nammii galgá mearriduvvot bajimuš
boazolohku. Baozodoalloháldahus lea bidjan johtui barggu mearridit
orohagaid bajimuš boazologu Finnmárkkus. Lea deatalaš dan viidáset
barggus ahte orohagat ožžot vuđolaš dieđuid dan vuođu birra
mearridan dihtii bajimuš boazologu. Sámediggi guorrasa dasa ahte
heiveheapmi berre leat eaktodáhtolaš, ja ahte guovllustivrrat
gessojuvvojit mielde áššái jos boazoorohagat gaskaneaset eai soabat
bajimuš boazologu.  Go galgá mearridit bajimuš boazologu doalu
nammii, de ferte orohaga bajimuš boazolohku leat čielggas. Bajimuš
boazologu mearridettiin lea deaŧalaš sirret optimála ja eanemus
boazologu. Sámediggi deattuha ahte bajimuš boazologu mearrideamis
ferte leat vuolggasadji dat ahte lea optimála boazolohku mii galgá
mearriduvvot. Optimála gártá leat čađat unnit go eanemus, ja addá
stuorimus guhkitáigge buvttadeami dan seammás go guohtoneatnamat
geavahuvvojit optimalaččat almma ahte guohtonvuođđu
billistuvvo. Go eanemus boazolohku lea, de lea dárbu sierra doaimmaid
(biepman jna.) gádjun dihtii bohccuid heajus jagiin. Optimála
boazolohku ferte leat boazologuheiveheami guhkitáiggi mihttomearri.
2.3.2.2 Ekonomalaš doaimmat.  Sámediggi guorrasa dasa ahte doaluid
lohku ferte geahpeduvvot guovlluin gos boazolohku ii dávis
resursavuđđui. Máŋgga doaluin dáin guovlluin leat dál unnit go 200
bohccu, ja boazologu unnideami váikkuhus livččii vearránahttán sin
ekonomalaš dilálašvuđaid ain eanet. Sámediggi guorrasa dasa ahte
boazologu geahpádus ferte dahkkot dan láhkái ahte doalut
geahpeduvvojit. Doaluid vuovdin lea deaŧalaš strukturdoaibma man
bokte eaktodáhtolaččat heaittuhuvvošedje doalut dáin
guovlluin. Boazolohku ii galgga lasihuvvot eará guovlluin go doalut
vuvdojuvvojit.  Lassi árvoháhkan daid resurssaid vuođul maid
boazodoallu buvttada sáhtašii buktit lassidietnasa ja
barggolašvuođa. Hástalussan lea oažžut johtui gánnáhahtti
fitnodagaid mat sihkarastášedje barggolašvuođa lotnolagaid
árbevirolaš boazodoaluin. Nubbi hástalus lea fuolahit ahte nissonat
aktiivvalaččat gessojuvvojit árvoháhkanprográmmii sihkarastin dihtii
nisson bargosajiid ja nissoniid dili boazodoalus.  Sámediggi adná
váldohástalussan uhcudit boraspirevahágiid juksan dihtii ceavzilis
boazodoalu. Sámediggi háliida deattuhit man deaŧalaš lea geahpedit
boraspiriid guovlluin gos boraspirevahágat leat. Buhtadusortnegat
unnán sáhttet buhtadit daid vahágiid ja váivviid maid boazoealáhus
gártá gillát. Boazoealáhusa vahágat, lassánan boraspirelogu geažil,
leat erenomážat eará ealáhusaid ektui. Dát guoská dasa ahte
doarjjaortnegat, eanadoalu ektui, leat vuođđuduvvon
biergobuvttadeapmái. Njuovvangáibádus galgá devdojuvvot ovdal go lea
vuoigatvuohta oažžut doarjaga. Dan sáhttá leat váttis juksat jus lea
leamaš stuorra vahágat boraspiriid geažil. Buhtadusortnegat galget
gokčat duohta vahágiid ja heivehuvvot boazoealáhussii.  3.3.2.3
Areálagáhtten.  Sámediggi háliida deattuhit ahte oktilas sisabahkkemat
boazodoalu guovlluide leat ealáhussii duohta áittan. Boazodoalu
vuoigatvuođat leat guovddážis, ja lea mearrideaddji ahte boazodoalu
areálat sihkkarastojuvvojit boahttevaš buolvvaide. Ráđđehus čilge
váttisvuođaid bures, ja lea positiivvalaš go proposišuvdna váldá
ovdan gielddaid ovddasvástadusa geassit boazodoalu mielde
areálaáššiin. Sámediggi guorrasa dasa ahte lea deaŧalaš muittuhit
plánejeaddjiid ovddasvástádusa geatnegasvuođa hárrái mii sis lea
Vuođđolága §110 a vuođul ja eamiálbmogiid ja unnitálbmogiid
álbmotrievtti njuolggadusaid vuođul gozihan dihtii sámi
beroštumiid. .  Sámediggi lea duhtavaš go Ráđđehus oaidná
deaŧalažžan hukset luohttamuša ja áddejumi dasa ahte boazodoaluin
sáhttá bargat almmá riidduid haga máttasámi guovlluin. Sámediggi
guorrasa dasa ahte dát galgá leat máttasámi guovlluid váldohástalussan
boazodoalus.  4. Eambbo boazodoallošiehtadusa birra.   Sámediggi
lea positiivvalaš boazodoallošiehtadusa lassánemiin 103
milj. kruvdnii.  Sámediggi oaidná dárbbašlažžan rievdadit
gaskaoapmegeavahemi nu ahte dát dávista ealáhusa
ovdáneapmái. Boazodoallopolitihka duohtandahkamis lea okta gaskaoapmi
geavahit ekonomálaš gaskaomiid. Diekkár gaskaoamiin lea stuorra
mearkkašupmi ealáhusa ovdáneapmái. Sámediggi oaidná dárbbašlažžan
geahččat buot váikkuhangaskaomiid ovttas ja árvvoštallat
gaskaomiidgeavaheami váikkuhusaid boazodoallopolitihka ektui.  Lea
biddjon 49,7 milj. kr. Boazodoalu Ovddidanfondii (RUF) go fas ovddit
šiehtadusas lei 33,7 milj. kr. Lassáneapmi váldoduogáš lea
boazodoalu árvoháhkanprográmma johtui bidjan ja doaluid vuovdin. .
Bealit leat biddjan 5,0 milj. kr. dutkamii ja oaivadeapmái. RUF
stivrra juogada dáid ruđaid. Sámediggi dáhttu deattuhit ahte RUF
dutkanruđat galggašeddje vuosttažettiin geavahuvvot oaivadeapmái ja
geavatlaš dutkamii mii lea čadnon buoret doaimmahanvugiide
ealáhusas. Bohcco ja boazodoalu vuođđodutkan ja allaskuvlla- ja
universitehtadási oahpahus galggašii dávjjibut biddjot ásahuvvon
dutkan- ja oahpahusinstitušuvnnaide mat ruhtaduvvojit RUF rámmaid
olggobealde. .  Nu mo ovddit jagiid ge, de lea biddjon 2,0
milj. kr. Sámi ovddidanfondii doarjut daid lotnolasealáhusaid mas
boazodoallu lea mielde. Sámediggi lea duhtavaš dáinna juolludemiin,
muhto dáhttu fuomášuhttit ahte 2000:s Sámi ovddidanfoanda juolludii
5,3 milj. kr. boazodoalu guoskevaš doaimmaide mas doaibmadoarjjan
gárttai 4,3 milj. kr. .  Bealit lea šiehttan bidjat 7,0
milj. kr. boazodoalu árvoháhkanprográmmii. Árvoháhkanprográmma galgá
hábmejuvvot daid seamma njuolggadusaid mielde go našuvnnalaš
árvoháhkanprográmma ge, muhto dainna spiehkastagain ahte ruđat
maiddái sáhttet geavahuvvot eará doaimmaide go
biepmobuvttadeapmái. Ovddasvástadus čađahit prográmma lea biddjon
Stáhta Ealáhus- ja Guovlluovddidanfondii (SND). Sámediggi lea cealkán
áššis 7/01 ahte lea deaŧalaš bidjat boazodoalli guovddážii
prográmma čuovvuleamis. Jos ovttaskas boazodoalli árvoháhkama
galggaš buoridit, de ferte áŋgiruššamiid čađahit oppa
árvofierpmádagas.  Galgá ásahuvvot sierra stivrenjoavku boazodoalu
árvoháhkanprográmmii. Sámediggi lea duhtavaš go Sámediggi lea ožžon
saji árvoháhkanprográmma stivrras.   Doaluid vuovdinortnet ja eará
strukturdoaimmat doallologu ja boazologu heiveheapmái leat
viiddiduvvon guoskat eanaš sajiide Finnmárkkus ja Tromssas. Lea
várrejuvvon 12, 0 milj. kr., mii lea lásihuvvon 4,0
milj. kruvnnus. Sámedikki mielas leat dát ortnet deaŧalaš boazologu
heiveheapmái guohtonvuđđui.  5. Sámedikki dilli ja rolla
boazodoallošiehtadallamiid oktavuođas.  Sámediggi lea ovdal váldán
ovdan dikki dili ja rolla boazodoalloáššiin. Sámediggi lea gearggus
váldit badjelasas stuorát ovddasvástadusa boazodoalus. .  Sámedikkis
lea áicisadji stáhta bealde boazodoallošiehtadallamiin. Sámedikki
sadji šiehtadallamiin lea ovdal ovdan buktojuvvon áššiin, ja dikki
mielas lea deaŧalaš árvvoštallat dálá ortnega. Dás lea sáhka
šiehtadallamiin main leat guokte beali, stáhta ja NBR boazodoalu
ekonomálaš váikkuhangaskaomiid dáfus. Sámediggi galgá beassat buktit
cealkamuša šiehtadussii ovdal go dat ovddiduvvo Stuorradiggái. Danne
soaittášii jierpmáleamos jos Sámediggi oččošii iešheanalis
áicirolla, mii ii gula goappáge beallái. .  Sámedikkis váilot dál
resurssat maid dárbbašivččii jos galggašii fuolahit daid doaimmaid
mat dikkis juo dál leat boazodoalloáššiin. Danne lea dárbu
resurssaide, earret eará áššemeannudeapmái
boazodoalloáššiin. Sámediggi lea duhtavaš go
Eanadoallodepartemeanta lea geažádallan addit boazodoallofágalaš
virggi Sámediggái. .   Mearkkašupmi 1 áirasis John Henrik Eira, NSR
sámediggejoavku: .  2. Boazodoallošiehtadallamiid vuođđu.  Ráđđi
lea bidjan Boazodoalloláhkalávdegotti mearrádusárvalusa nubbin
váldočuokkisin. Mu mielas ii leat Boazodoalloláhkalávdegotti
mearrádusárvlus vuođđun 2001 boazodoallošiehtadusaide. Lea
šállošahtti go Sámediggeráđđi vuos namuha
Boazodoalloláhkalávdegotti mearrádusárvalusa, ja dasto deattuha
dušše daid beliid maiguin ii leat ovttaoaivilis. Dat ii atte buori
gova Sámedikkis, ii ge dat álkidahte barggu ođđa lágain.  Mii
guoská Sámediggeráđi oaiviliidda láhkalávdegotti hálddašanmodealla
evttohusa dáfus, de šaddá dát hui eahpečielggas. Vaikko
láhkalávdegoddi ii árval ahte Sámediggi galgá oažžut
hálddašanovddasvástádusa, de áigu lávdegoddi nannet Sámedikki
váikkuhanválddi politihkalaš rolla dáfus. Sáhttá ee. čujuhit
evttohusa § 14-1 mearkkašupmái, gos čuožžu ahte Sámediggi ferte
váldot mielde njuolggadusbargguid dáfus, gč. maiddái 9.8.3 čuoggá
15. siiddus. .  Mun oaivvildan ahte jus Sámediggi galgá digáštallat
dan hálddašanmodealla maid láhkalávdegoddi lea árvalan, de berre
gieđahallat olles modealla ii ge dušše hui unna oasáža
modeallas. .  2.1 čuoggás, goalmmát oasis 1. cealkaga rájes
čuožžu:.  »Sámediggi oaidná ahte Doaibmajuogadanlávdegoddi evttoha
sirdit fylkaeanadoallostivrra doaimmaid ja birasgáhttendoaimmaid
regiovdnapolitihkalaš dássái.».  Maiddái dát lea hui
eahpečielggas. Doaibmanjuolggaduslávdegotti mearrádusevttohusas, NOU
2000:22, lea evttohuvvon ná:.  Eanandoallu: Eanetlohku (čieža
miellahtu) evttohit ahte fylkkaeanandoallostivrra doaimmat plána- ja
huksenlága vuođul sirdojuvvojit regiovdnapolitihkalaš dássái (dát
mearkkaša fylkkagildii dahje máŋgga fylkkagieldda ovttastussii). .
Unnitlohku (njeallje miellahtu) evttohit sirdit regiovdnastáhtii (dát
mearkkaša fylkkamánnái dahje máŋgga fylkkamánni ovttastussii). .
Ovttastuvvon lávdegoddi oaivvilda ahte fylkkamánni berre fuolahit
doaimmaid dárkkistan- ja bearráigeahččanorgánan, eanandoallolága,
odellága, meahccegeavahanlága ja konsešuvdnalága vuođul (gč. NOU
2000:22, siidu 34, 3. čuokkis.).  Birasgáhtten: Eanetlohku (čieža
miellahtu) evttohit ahte regiovdnii guoski birasgáhttendoaimmaid
ovddasvástádus sirdojuvvo regiovnnalaš politihkalaš dássái (dát
mearkkaša fylkkamannii dahje fylkkagielddaid ovttastussii). .
St.dieđ. nr. 31 (2000-2001) Gielda, fylka, stáhta -- buoret
doaibmajuohku:.  Eanandoallu: Fylkkaeanandoallostivrra ja fylkkamánni
doaimmat regiovnnalaš eanandoallohálddašeamis sirdojuvvojit
fylkkamánnái (s. 41-43). Báikkálaš eanandoallohálddašeapmi bissu
gielddain. Fylkkamánni, ii ge fylkkagielda, galgá ain gieđahallat
váidimiid mat bohtet mearrádusaide maid gielddat leat mearridan. Dán
birra čuožžu 43. siiddus:.  »Mii guoská gielddaid ovttaskas
áššiid váidináššemeannudeapmái eanandoallusuorggis, de lea dát
vuosttažettiin juridihkalaš ášši ja lea vuođđuduvvon ovttaskas
olbmo riektesihkarvuhtii. Dát leat doaimmat mat čovdojuvvojit lágaid,
njuolggadusaid ja stáhta mearrádusaid bokte mat leat heivehuvvon
eanandollui. Ráđđehusa árvvoštallan lea ahte lea govttolaš sirdit
dáid surggiid váidináššemeannudeami fylkkamánnái. Áššit leat
láhččojuvvon nu ahte midjiide lea vejolaš joatkit fylkkamánneámmáha
rolla čielga riektesihkarvuođainstánsan.».  Birasgáhtten:
Regiovdnadási birasgáhttendoaimmat evttohuvvojit sirdot
fylkkagildii. Birasgáhttendoaimmat main našuvnnalaš ollislašvuohta
lea dárbbašlaš, galget hálddašuvvot Luondduhálddašan direktoráhta
bokte (s. 38-40).  Muhto nu go eanandoalu dáfus ge, de galget muhtun
birasgáhttendoaimmat bissut gielddain. Dás, nu go eanandoalu dáfus ge,
evttohuvvo ahte gielddamearrádusaid váidimat galget sáddejuvvot
fylkkamánnái gieđahallamii, ja ággan dasa lea seamma (s. 40):.  »Mii
guoská gielddaid ovttaskas áššiid váidináššemeannudeapmái
eanandoallusuorggis, de lea dát vuosttažettiin juridihkalaš ášši
ja lea vuođđuduvvon ovttaskas olbmo riektesihkarvuođa ektui. Dát
leat doaimmat mat čovdojuvvojit lágaid, njuolggadusaid ja stáhta
mearrádusaid bokte mat leat heivehuvvon eanandollui. Ráđđehusa
árvvoštallan lea ahte lea govttolaš sirdit dáid surggiid
váidináššemeannudeami fylkkamánnái. Áššit leat láhččojuvvon nu
ahte midjiide lea vejolaš joatkit fylkkamánneámmáha rolla čielga
riektesihkarvuođainstánsan.».  Nu go oaidnit, de šaddá fylkkamánnis
váidininstánsan ain guovddáš rolla eanandoalu ja birasgáhttema
dáfus. Stuoradikkedieđáhus maid deattuha man deaŧalaš lea čilget
ja nannet fylkkamánni rolla riektesihkarvuođainstánsan. Dát lea
erenoamáš deaŧalaš boazodoalu dáfus, gos juste váilevaš
riektesihkarvuohta hálddahusas lea leamaš stuora váttisvuohtan. .
2.2 čuoggás čuožžu:.  »Ovdal go ođđa gaskaoamit biddjojuvvojit
johtui stivren dihte boazodoallopolitihka, de berre čađahuvvot
váikkuhančielggadeapmi. Lea maid deaŧalaš veardidit man muddui
boazodoalloláhka lea dohkálaš váikkuhangaskaoapmi stivret
boazodoalloealáhusa, ja lea go dat geavahuvvon ávkkálaš vuogi
mielde.».  Dát cealkámuš čájeha ahte Boazodoalloláhkalávdegotti
mearrádusevttohus ii leat lohkkojuvvon. Boazodoalloláhkalávdegoddi han
lea aitto čađahan dákkár árvvoštallama. Lea heittot, ja maiddái
guhkida ođđa láhkabarggu, jus Sámediggi čuoččuha ahte lea
dárbbašlaš čađahit ain eambbo čielggademiid lága birra. .  3.2.1
čuoggás dadjá ráđđi:.  »Bajimuš boazologu mearridettiin lea
deaŧalaš sirret optimála ja eanemus boazologu.» Dát lea váttis ja
unnán ipmirdahtti. Movt livččii omd. guolásteami hálddašeapmi
leamaš jus livčče leamaš sihke eanemusearit ja optimálaearit?.
3.2.3 čuoggáš, Areálagáhtten, čuožžu ahte: »Sámediggi lea
duhtavaš go Ráđđehus oaidná deaŧalažžan hukset luohttámuša ja
áddejumi dasa ahte boazodoaluin sáhttá bargat almmá riidduid haga
máttisámi guovlluinâ¦» Berre čujuhuvvot gokko Ráđđehus dan
dadjá. Sámediggi berre baicca ohcalit doaimmaid ii ge dušše lohkat
iežas duhtavažžan Ráđđehusa sániiguin. Máttasámi guovlluin leat
Ráđđehusa boazodoalloságat vuostálaga Ráđđehusa politihkain meahci
ođđasitgilvima dáfus ja meahci ekstensiivvalaš geavaheami plánaid
dáfus, mat bohtet ovdan St.dieđ. nr. 19:s (1999-2000 -- Eanandoalu ja
biebmobuvttadeami birra, gos boazodoallu ii oba leat ge namuhuvvon, ja
gos árvaluvvojit doaimmat mat čielgasit šattaše boazodoaluin
vuostálaga.  Evttohus 1 áirasis Olav M. Dikkanen, NSR
sámediggejoavku:.   2.1 Doarjut ráđi vuosttaš oasi
rievdadeami. Seammás evttohit ahte 2., 3. ja 4. oasit oppalaččat
sihkkojuvvojit.  3.2.2 Ekonomalaš doaimmat.  Maŋemus cealkka
vuosttaš oasis sihkkojuvvo: »Boazolohku ii galgga lasihuvvot eará
guovlluin go doalut vuvdojuvvojit.».  Lasáhus 2.1 čuoggái: Sámediggi
áigu maŋŋel máhccat boazodoalloláhkalávdegotti mearrádusevttohussii,
danne go diggi veaháš imaštallá ahte evttohus lea namuhuvvon dálá
proposišuvnnas. .  4. Eambbo boazodoallošiehtadusa birra. Viđát
oassi sihkkojuvvo (Sitáhta; Nu movt ovddit jagiid ge jna.) . 
Evttohus 2 áirasis Isak Mathis O. Hætta, Sámediggeráđđi:.  Rievdadus
Sámediggeráđi evttuhussii. Sámediggeráđđi ovddida čuovvuvaš
rievdadusa 2.1. čuoggái, mii lea čállon vinjubustávaiguin. 
2.1. Boazodoallošiehtadallamiid vuođđu. 
Boazodoalloláhkalávdegoddi lea evttohan boazodoallolága
rievdadusaid. Lávdegoddi lea evttohan ahte doaimmaid našuvnnalaš
dásis áimmahuššá Stáhta boazodoallohálddahus Boazodoallostivrra
jođiheami vuolde. Evttohus mielddisbuktá ahte Boazodoallostivra ja
Boazodoallohálddahus Álttas jotkojuvvojit. Sámediggi áigu dál ráddjet
cealkámušaid guovllustivrra halddášeami rievdadusaide. Sámediggi
oaidná ahte lávdegoddi evttoha rievdadit guovllustivrra
fylkaboazodoallostivran mas fylkamannes galgá leat boazodoalu
hálddašeami ovddasvástadus. Sámediggi ii guorras dien
evttohussii. Sámedikkis galgá leat stuorát guovddáš rolla
boazodoallopolitihkas. Dat guoská sihke ealáhuspolitihkalaš ja
hálddahuslaš gažaldagaide. Sámedikkis lea celkon mihttomearrin
hálddašit sámi ássan- ja geavahanguovlluid resurssaid. Boazodoallu
lea guovddáš sámi ealáhus ja deaŧalaš kulturfaktuvra sámi
kultuvrras. Sámedikkis lea erenoamáš ovddasvástádus nannet sámi
ealáhusaid ja sámi kultuvrra. Diggi sáhtašii áimmahuššat ollislaš
sámi perspektiivva jus Sámediggi oččošii eanet ovddasvástadusa
boazodoallogažaldagain. Dat mielddisbuvttášii ahte buot deaŧalaš
bealit boazodoalus sáhtašedje vuhtiiváldojuvvot buorebut. 
Evttohus 3 áirasis Per A. Bæhr:.  s. 1-2 čuokkis 2.1
Boazodoalloláhkalávdegotti evttohus: sihkkut 1-5 avsnihta. 
s.3. čuokkis 3.2.1 Orohagaid boazologu heiveheapmi Finnmárkkus:
sihkkut 1-2 avsnihta ja lasihit: Láhkalávdegoddi lea buktán evttohusa
rievdadit »driftsenhet» mearkkašumi ja nu de ii berre dál biddjot
johtui boazologu mearridanbargu.   s. 5, čuokkis 5 -- Sámedikki
dilli ja rolla boazodoallošiehtadallamiid oktavuođas: sihkkut
1. avsnihta .   Evttohus 4 áirasis Margreta Påve Kristiansen,
Bargiidbellodaga sámediggejoavku:.  Rievdadanevttohus 2.1. čuoggái:
Sámedikki boahttevaš diládat ja rollá boazodoallošiehtadallamiid
oktavuođas.   Sámediggi lea gárvvis váldit badjelasas eanet
ovddasvástádusa čađahit boazodoallopolitihka aktiivvalaš
oassálastima bokte šiehtadallandilálašvuođas. Sámediggi ferte leat
mielde bidjat eavttuid boazodoallopolitihka hábmemis. Sámediggi
oaivvilda ahte šiehtadallanposišuvnnas ferte Sámediggi oassálastit
stáhta bealis, iige goalmmát oasálažžan almmá váikkuhanfámu
haga. Sámediggi ii áiggo dál badjelasas váldit boazodoalloealáhusa
hálddašeami. Sámedikkis lea ulbmilin albma váikkuhanfápmu
boazodoallopolitihka hábmemis.   Rievdadusevttohus 3.2.1 čuoggái:
Olles teakstabihttá sihkkojuvvo ja čuovvovaš teaksta biddjo dan
sadjái:.  Boazologu heiveheapmi Finnmárkku orohagain:.   Lea stuorra
ovttamielalašvuohta Sámedikkis ahte galgá mearriduvvot bajimus
boazologu guđege orohahkii. .  Guđege doalloovttadaga alimus
boazolohku mearriduvvo siskkáldas šiehtadusaiguin orohagain, ja
hálddahus sáhttá searvat šiehtadallamiid jus orohagat eai soabat. 
Lasseevttohusat: Ealáhusa mohtorboaldámušdivat.
Boazodoallošiehtadus ferte buoriduvvot divada luvvema bokte, guoská
ea. ea. bensiidadivadii. Boazodoalloealáhus lea sorjjavaš
bensiidnaborri vuodjinfievrruide ja fatnasiidda. Boazodoalloealáhus
ferte dasa lassin lea dásseárvvosaš eará ealáhusaiguin lasseárvo- ja
investerendivadaga hárrái.   Boazovigiid dutkan.  Sámediggi dáhttu
ahte dutkojvvo eambbo boazodollui guoskevaš surggiin nu ahte sáhttá
sihkkarastit ealáhusa buret ekonomalaš dilálašvuođa. Boazovigit
unnidit dietnasa ja dagahit ollu liigebargguid geaidda
čuohcá. Dutkanbargu ferte nannejuvvot.   Divatlohku.  Gáibádus
čálihuvvot divatlohkui lea ea. ea. ahte gaskamearálaš ruhtajohtu lea
unnimusat 30.000 kruvnnuin golmma jagi badjel. Unnán dietnasa geažil
heajos vuovdimis boazodoalu stuorra vahágiid dihte, lea mielddisbuktán
ahte fylkavearrohoavda lea álgán sihkkut boazosámiid
divatlogus. Sihkkun mielddisbuktá ahte boazosámit eai oaččo
ruovttoluotta lasseárvovearu maid leat máksán. Sámediggi evttoha ahte
boazodoallu oažžu guovtti jahkáš liigegaskadilleáigodaga nu ahte
guhkiduvvo guovtti jagis viđa jahkái oažžut ruhtajođu badjel
30.000 kruvnnu jahkái ovdal go sihkkojuvvojit divatlogus. 
Boraspirehálddašeapmi.  Sámediggi oaidná ahte boraspiret ain dagahit
stuorra olggosgoluid boazodoalloealáhussii. Doaibmabidjun unnidit
vahágiid evttoha Sámediggi ahte árvvoštallojuvvojit avádagat
boraspiriid haga.   III.  Jienasteapmi.  39 áirasis ledje 38
čoahkis.  Sámediggeráđi árvalusas sihkkojuvvui vuosttas
teakstaoassi čuoggás 2.1 ja sadjái biddjojuvvui evttohus 2.
Jienasteapmi čađahuvvui dáid vuoruid mielde:.  Evttohus 3, čk. 2.1
hilgojuvvui 34 jienain, vuostá 4 jiena.  Evttohus 4, čk. 2.1,
hilgojuvvui 29 jienain, vuostá 11.  Sámediggeráđi árvalus, čk. 2.1,
mearriduvvui 23 jienain.  Evttohus 1, čk. 2.1 (2., 3. ja
4. teakstaoasi sihkkun) mearriduvvui 33 jienain.  Evttohus 1, lasáhus
čuoggái 2.1, mearriduvvui 32 jienain.  Evttohus 3, čuoggái 3.2.1
hilgojuvvui 35 jienain.  Evttohus 4, čuoggái 3.2.1 vuosttas
teakstaoassi hilgojuvvui 24 jienain.  Evttohus 1, čuoggái 3.2.2
mearriduvvui 36 jienain.  Evttohus 1, čuokkis 4 (viđát teakstaoasi
sihkkun) mearriduvvui ovttajienalaččat.  Evttohus 3, čuokkis 5,
vuosttas teakstaoassi sihkkojuvvo, hilgojuvvui 34 jienain. .  Evttohus
4, lasáhus, golbma vuostta čuoggá, mearriduvvui 37 jienain.
Evttohus 4, lasáhus, 4. čuokkis, mearriduvvui 36 jienain.
Sámediggeráđi árvalus, earret mearriduvvon rievdadusat, mearriduvvui
ovttajienalaččat.  IV.  Beavdegirjelasáhus.  Dán áššis ii
gáibiduvvon lasáhus beavdegirjái.  V.  Sáhkavuorro- ja
replihkkalistu.   Sáhkaovddideaddji.  Replihkka.  1.  Isak Mathis
O. Hætta.   2.  Per A. Bæhr.   3.  Margreta Påve Kristiansen. 
4.  Einar Lifjell.   5.  Magne Ballovara.   6.  John Henrik
Eira.  Sven-Roald Nystø.   .  John Henrik Eira.  7.  Einar Lifjell.
.  8.  Egil Olli.   9.  Per A. Bæhr.   10.  John Henrik Eira.
.  11.  Margreta Påve Kristiansen.  Olaf Eliassen.  12.  Ole Henrik
Magga.  John Henrik Eira.   .  Ole Henrik Magga.  13.  Olav
M. Dikkanen.   14.  Roger Pedersen.   15.  Isak Mathis O. Hætta,
áššej.   .  Geir Tommy Pedersen, č.ortnegii.   .  John Henrik
Eira, č.ortnegii.   .  Jarle Jonassen, č.ortnegii.   .  Isak
Mathis O. Hætta, č.ortnegii.   .  Egil Olli, č.ortnegii.   .
Einar Lifjell, č.ortnegii.   VI.  Sámedikki mearrádus maŋŋá
jienasteami lea ná:.  1. Álggahus.  Sámediggi lea duhtavaš go
šiehtadusbealit bohte ovttamielalašvuhtii dán jagi
šiehtadallamiin. Boazodoallošiehtadusa rámma lea lassánan 93 miljon
kruvnnas 103 miljon kruvdnii. Sámediggi atná šiehtadusrámma
lassáneami positiivan. Šiehtadusa deaŧaleamos mihtomearri lea
arvvosmahttit stuorimus vejolaš árvoháhkama addin rámmaid
siskkabealde, heivehit doallologu guohtonvuđđui økonomálaš
váikkuhangaskaomiid bokte ja doaimmahit dienaslassáneami.  Sámediggi
lea duhtavaš go boazodoallošiehtadusa olggobeali lea várrejuvvon
20,0 miljon kruvnnu ovttageardoarjjan roassodoaimmaide Finnmárkku ja
Tromssa osiin. Sámediggi eaktuda ahte diggi beassá leat mielde
hápmemin ruđaid njuolggadusaid geavaheami. Sámediggi eaktuda maiddái
ahte dáid ruđaid máksin manašii nu jođánit amas guoskevaš orohagat
dárbbašit gillát duššiid dihtii menddo guhká. .
2. Boazodoallošiehtadallamiid vuođđu.  Ekologalaš-, ekonomalaš-
ja kultuvrralaš bissovašvuohta leat nana bissovaš boazodoalu golbma
guovddáš mihttomeari. Sámediggi guorrasa dasa ahte dát golbma
mihttomeari gullet oktii. Dat dahká ahte sihke resursadilálašvuođa,
ealáhusa ekonomiija ja kultuvrralaš ja sosiálalaš diliid fertejit
šiehtadusaid bokte heivehit oktii.  Sámediggi lea duhtavaš go
ráđđehus dadjá ahte boazodoalus, sámi ja báikkálaš oktavuođas, lea
stuorra mearkkašupmi ekonomalaččat, barggolašvuođa geažil ja
kultuvrralaččat. Boazodoallopolitihkka lea huksejuvvon guovtti
iešheanalaš vuođu ala; ealáhuspolitihkalaš buvttadanárvvu ja
sámepolitihkalaš kulturárvvu.  2.1 Boazodoalloláhkalávdegotti
evttohus.  Boazodoalloláhkalávdegoddi lea evttohan boazodoallolága
rievdadusaid. Lávdegoddi lea evttohan ahte doaimmaid našuvnnalaš
dásis áimmahuššá Stáhta boazodoallohálddahus Boazodoallostivrra
jođiheami vuolde. Evttohus mielddisbuktá ahte Boazodoallostivra ja
Boazodoallohálddahus Álttas jotkojuvvojit. Sámediggi áigu dál ráddjet
cealkámušaid guovllustivrra halddášeami rievdadusaide. Sámediggi
oaidná ahte lávdegoddi evttoha rievdadit guovllustivrra
fylkaboazodoallostivran mas fylkamannes galgá leat boazodoalu
hálddašeami ovddasvástadus. Sámediggi ii guorras dien
evttohussii. Sámedikkis galgá leat stuorát guovddáš rolla
boazodoallopolitihkas. Dat guoská sihke ealáhuspolitihkalaš ja
hálddahuslaš gažaldagaide. Sámedikkis lea celkon mihttomearrin
hálddašit sámi ássan- ja geavahanguovlluid resurssaid. Boazodoallu
lea guovddáš sámi ealáhus ja deaŧalaš kulturfaktuvra sámi
kultuvrras. Sámedikkis lea erenoamáš ovddasvástádus nannet sámi
ealáhusaid ja sámi kultuvrra. Diggi sáhtašii áimmahuššat ollislaš
sámi perspektiivva jus Sámediggi oččošii eanet ovddasvástadusa
boazodoallogažaldagain. Dat mielddisbuvttášii ahte buot deaŧalaš
bealit boazodoalus sáhtašedje vuhtiiváldojuvvot buorebut.  Sámedikki
válddi boazodoalloáššiin ferte árvvoštallot dárkilit. Lea čielggas
ahte leat ollu stuorra ja deaŧalaš bealit mat fertejit
čilgejuvvot. Galggašii árvvoštallat nammadit bargojoavkku
guoskevaš oasálaččaid gaskka árvvoštallat dáid beliid.  Sámediggi
áigu maŋŋel máhccat boazodoalloláhkalávdegotti mearrádusevttohussii,
danne go diggi veaháš imaštallá ahte evttohus lea namuhuvvon dálá
proposišuvnnas. .   2.2 Boazodoallošiehtadus.
Boazodoallošiehtadus lea deaŧalaš gaskaoapmin stivret
ealáhusa. Boazodoallošiehtadallamat čáđahuvvojit dál dušše
dárogillii. Sámediggi háliida bidjat fuomášumi giellageavaheapmái
šiehtadallamiin, ja anášii šiehtadallamiidda buorrin jos sáhtášii
geavahit sihke sámegiela ja dárogiela. Áššis leat sihke
prinsihpalaš ja geavatlaš bealit. Prinsihpalaš beali vuođđun lea
go dárogiella ja sámegiella dál leat ovttadássásaš gielat Norggas, ja
dalle livččii lunddolaš ahte boazodoallošiehtadallamiin
geavahuvvojit goappašat gielat. Go lea sáhka geavatlaš bealis, de
oččošedje bealit go goappašat gielat geavahuvvojit, buoret vuođu
oktasaš áddejupmái dain áššiin maid digáštallet, ja seamma
vejolašvuođa ovddidit oainnuideaset
šiehtadallandilálašvuođas. Sámediggi áigu nu go 2000:s ge evttohit
šiehtadusbeliide čilget, ovdal go šiehtadallamat álget juovlamánus,
livččii go dán evttohussii beroštupmi.  Ekonomalaš gaskaomiin eai
leat leamaš sávahahtti bohtosat boazologuheiveheapmái. Boazodoallu
lea unnán geahččaluvvon stivrejuvvot eará váikkuhangaskaomiiguin go
ekonomálaš. Sámediggi oaidná dárbbašlažžan bidjat johtui
váikkuhusčielggadusa geahčadan dihtii makkár váikkuhusat leat
leamaš ekonomalaš váikkuhangaskaomiin boazodoalu ovdáneapmái. Dán
oktavuođas ferte árvvoštallat leat go čađahuvvon ekonomalaš
gaskaomiin leamaš bohtosat nugo vurdojuvvon. Ovdal go ođđa
gaskaoamit biddjojuvvojit johtui stivren dihtii boazodoallopolitihka,
de berre čađahuvvot váikkuhančielggadeapmi. Lea maid deaŧalaš
veardidt man muddui boazodoalloláhka lea dohkálaš váikkuhangaskaoapmi
stivret boazodoalloealáhusa, ja lea go dat geavahuvvon ávkkálaš vuogi
mielde. Boazodoallolága rievdadeami jurdaga áigumuššan lea aiddo
geahčadit siskáldas diliid heiveheami ealáhusas. .  Sámediggi lea
duhtavaš go doaimmat leat biddjon johtui heivehan dihtii boazologu
guohtonvuđđui. Lea deaŧalaš čuoččilahttit boazodoalu
ekonomalaš vuođu. Sámediggi háliida deattuhit man deaŧalaš lea
geahččat boazologuheiveheami oktan boazodoallošiehtadusa
váikkuhangaskaomiiguin.  3 Eambbo ealáhusa ovdáneami birra.  1.3.1
Ekonomalaš dilálašvuohta.  Sámediggi vuorjašuvvá boazodoalu
ekonomalaš dilálašvuođa geažil. Dát lea erenomáš heittot
Finnmárkku osiin gos barggu ja ieškápitala máksu ii leat nu dohkálaš
sisaboađu ektui ja eará boazodoallosámi guovlluid ektui. Sihke
boazodoalliid ekonomalaš ja sosiala dilálašvuođat lea hui váttis
dáin guovlluin, ja lea unnán molssaevttolaš sisaboahtu- ja
barggahanvejolašvuođat. Sámediggi oaidná ahte mearkkašatti oassi
sisaboađus Kárášjogas ja Nuorta-Finnmárkkus boahtá olggobeali
boazodoalu. Ii sáhte dadjat ahte boazodoallu dáin guovlluin livččii
ekonomálaččat ceavzil go eanaš oassi dietnasis boahtá olggobealde
ieš boazodoalu.  2.3.2 Váldohástalusat.  1.3.2.1 Orohagaid boazologu
heiveheapmi Finmárkkus.  Sámedikkis lea viiddis ovttamielalašvuohta
das ahte doalu nammii galgá mearriduvvot bajimuš
boazolohku. Baozodoalloháldahus lea bidjan johtui barggu mearridit
orohagaid bajimuš boazologu Finnmárkkus. Lea deatalaš dan viidáset
barggus ahte orohagat ožžot vuđolaš dieđuid dan vuođu birra
mearridan dihtii bajimuš boazologu. Sámediggi guorrasa dasa ahte
heiveheapmi berre leat eaktodáhtolaš, ja ahte guovllustivrrat
gessojuvvojit mielde áššái jos boazoorohagat gaskaneaset eai soabat
bajimuš boazologu.  Go galgá mearridit bajimuš boazologu doalu
nammii, de ferte orohaga bajimuš boazolohku leat čielggas. Bajimuš
boazologu mearridettiin lea deaŧalaš sirret optimála ja eanemus
boazologu. Sámediggi deattuha ahte bajimuš boazologu mearrideamis
ferte leat vuolggasadji dat ahte lea optimála boazolohku mii galgá
mearriduvvot. Optimála gártá leat čađat unnit go eanemus, ja addá
stuorimus guhkitáigge buvttadeami dan seammás go guohtoneatnamat
geavahuvvojit optimalaččat almma ahte guohtonvuođđu
billistuvvo. Go eanemus boazolohku lea, de lea dárbu sierra doaimmaid
(biepman jna.) gádjun dihtii bohccuid heajus jagiin. Optimála
boazolohku ferte leat boazologuheiveheami guhkitáiggi mihttomearri.
2.3.2.2 Ekonomalaš doaimmat.  Sámediggi guorrasa dasa ahte doaluid
lohku ferte geahpeduvvot guovlluin gos boazolohku ii dávis
resursavuđđui. Máŋgga doaluin dáin guovlluin leat dál unnit go 200
bohccu, ja boazologu unnideami váikkuhus livččii vearránahttán sin
ekonomalaš dilálašvuđaid ain eanet. Sámediggi guorrasa dasa ahte
boazologu geahpádus ferte dahkkot dan láhkái ahte doalut
geahpeduvvojit. Doaluid vuovdin lea deaŧalaš strukturdoaibma man
bokte eaktodáhtolaččat heaittuhuvvošedje doalut dáin guovlluin. .
Lassi árvoháhkan daid resurssaid vuođul maid boazodoallu buvttada
sáhtašii buktit lassidietnasa ja barggolašvuođa. Hástalussan lea
oažžut johtui gánnáhahtti fitnodagaid mat sihkarastášedje
barggolašvuođa lotnolagaid árbevirolaš boazodoaluin. Nubbi hástalus
lea fuolahit ahte nissonat aktiivvalaččat gessojuvvojit
árvoháhkanprográmmii sihkarastin dihtii nisson bargosajiid ja
nissoniid dili boazodoalus.  Sámediggi adná váldohástalussan uhcudit
boraspirevahágiid juksan dihtii ceavzilis boazodoalu. Sámediggi
háliida deattuhit man deaŧalaš lea geahpedit boraspiriid guovlluin
gos boraspirevahágat leat. Buhtadusortnegat unnán sáhttet buhtadit
daid vahágiid ja váivviid maid boazoealáhus gártá
gillát. Boazoealáhusa vahágat, lassánan boraspirelogu geažil, leat
erenomážat eará ealáhusaid ektui. Dát guoská dasa ahte
doarjjaortnegat, eanadoalu ektui, leat vuođđuduvvon
biergobuvttadeapmái. Njuovvangáibádus galgá devdojuvvot ovdal go lea
vuoigatvuohta oažžut doarjaga. Dan sáhttá leat váttis juksat jus lea
leamaš stuorra vahágat boraspiriid geažil. Buhtadusortnegat galget
gokčat duohta vahágiid ja heivehuvvot boazoealáhussii.  3.3.2.3
Areálagáhtten.  Sámediggi háliida deattuhit ahte oktilas sisabahkkemat
boazodoalu guovlluide leat ealáhussii duohta áittan. Boazodoalu
vuoigatvuođat leat guovddážis, ja lea mearrideaddji ahte boazodoalu
areálat sihkkarastojuvvojit boahttevaš buolvvaide. Ráđđehus čilge
váttisvuođaid bures, ja lea positiivvalaš go proposišuvdna váldá
ovdan gielddaid ovddasvástadusa geassit boazodoalu mielde
areálaáššiin. Sámediggi guorrasa dasa ahte lea deaŧalaš muittuhit
plánejeaddjiid ovddasvástádusa geatnegasvuođa hárrái mii sis lea
Vuođđolága §110 a vuođul ja eamiálbmogiid ja unnitálbmogiid
álbmotrievtti njuolggadusaid vuođul gozihan dihtii sámi
beroštumiid. .  Sámediggi lea duhtavaš go Ráđđehus oaidná
deaŧalažžan hukset luohttamuša ja áddejumi dasa ahte boazodoaluin
sáhttá bargat almmá riidduid haga máttasámi guovlluin. Sámediggi
guorrasa dasa ahte dát galgá leat máttasámi guovlluid váldohástalussan
boazodoalus.  4. Eambbo boazodoallošiehtadusa birra.  Sámediggi lea
positiivvalaš boazodoallošiehtadusa lassánemiin 103 milj. kruvdnii.
Sámediggi oaidná dárbbašlažžan rievdadit gaskaoapmegeavahemi nu
ahte dát dávista ealáhusa ovdáneapmái. Boazodoallopolitihka
duohtandahkamis lea okta gaskaoapmi geavahit ekonomálaš
gaskaomiid. Diekkár gaskaoamiin lea stuorra mearkkašupmi ealáhusa
ovdáneapmái. Sámediggi oaidná dárbbašlažžan geahččat buot
váikkuhangaskaomiid ovttas ja árvvoštallat gaskaomiidgeavaheami
váikkuhusaid boazodoallopolitihka ektui.  Lea biddjon 49,7
milj. kr. Boazodoalu Ovddidanfondii (RUF) go fas ovddit šiehtadusas
lei 33,7 milj. kr. Lassáneapmi váldoduogáš lea boazodoalu
árvoháhkanprográmma johtui bidjan ja doaluid vuovdin. .  Bealit leat
biddjan 5,0 milj. kr. dutkamii ja oaivadeapmái. RUF stivrra juogada
dáid ruđaid. Sámediggi dáhttu deattuhit ahte RUF dutkanruđat
galggašeddje vuosttažettiin geavahuvvot oaivadeapmái ja geavatlaš
dutkamii mii lea čadnon buoret doaimmahanvugiide ealáhusas. Bohcco ja
boazodoalu vuođđodutkan ja allaskuvlla- ja universitehtadási
oahpahus galggašii dávjjibut biddjot ásahuvvon dutkan- ja
oahpahusinstitušuvnnaide mat ruhtaduvvojit RUF rámmaid olggobealde. .
Bealit lea šiehttan bidjat 7,0 milj. kr. boazodoalu
árvoháhkanprográmmii. Árvoháhkanprográmma galgá hábmejuvvot daid
seamma njuolggadusaid mielde go našuvnnalaš árvoháhkanprográmma ge,
muhto dainna spiehkastagain ahte ruđat maiddái sáhttet geavahuvvot
eará doaimmaide go biepmobuvttadeapmái. Ovddasvástadus čađahit
prográmma lea biddjon Stáhta Ealáhus- ja Guovlluovddidanfondii
(SND). Sámediggi lea cealkán áššis 7/01 ahte lea deaŧalaš bidjat
boazodoalli guovddážii prográmma čuovvuleamis. Jos ovttaskas
boazodoalli árvoháhkama galggaš buoridit, de ferte áŋgiruššamiid
čađahit oppa árvofierpmádagas.  Galgá ásahuvvot sierra
stivrenjoavku boazodoalu árvoháhkanprográmmii. Sámediggi lea duhtavaš
go Sámediggi lea ožžon saji árvoháhkanprográmma stivrras. 
Doaluid vuovdinortnet ja eará strukturdoaimmat doallologu ja boazologu
heiveheapmái leat viiddiduvvon guoskat eanaš sajiide Finnmárkkus ja
Tromssas. Lea várrejuvvon 12, 0 miljon kruvnnu, mii lea lásihuvvon 4,0
miljon kruvnnus. Sámedikki mielas leat dát ortnet deaŧalaš boazologu
heiveheapmái guohtonvuđđui.  5. Sámedikki dilli ja rolla
boazodoallošiehtadallamiid oktavuođas.  Sámediggi lea ovdal váldán
ovdan dikki dili ja rolla boazodoalloáššiin. Sámediggi lea gearggus
váldit badjelasas stuorát ovddasvástadusa boazodoalus. .  Sámedikkis
lea áicisadji stáhta bealde boazodoallošiehtadallamiin. Sámedikki
sadji šiehtadallamiin lea ovdal ovdan buktojuvvon áššiin, ja dikki
mielas lea deaŧalaš árvvoštallat dálá ortnega. Dás lea sáhka
šiehtadallamiin main leat guokte beali, stáhta ja NBR boazodoalu
ekonomálaš váikkuhangaskaomiid dáfus. Sámediggi galgá beassat buktit
cealkamuša šiehtadussii ovdal go dat ovddiduvvo Stuorradiggái. Danne
soaittášii jierpmáleamos jos Sámediggi oččošii iešheanalis
áicirolla, mii ii gula goappáge beallái. .  Sámedikkis váilot dál
resurssat maid dárbbašivččii jos galggašii fuolahit daid doaimmaid
mat dikkis juo dál leat boazodoalloáššiin. Danne lea dárbu
resurssaide, earret eará áššemeannudeapmái
boazodoalloáššiin. Sámediggi lea duhtavaš go
Eanadoallodepartemeanta lea geažádallan addit boazodoallofágalaš
virggi Sámediggái. .   4.6. Eará bealit.  6. 1 Ealáhusa
mohtorboaldámušdivat.  Boazodoallošiehtadus ferte buoriduvvot divada
luvvema bokte, guoská ea. ea. bensiidadivadii. Boazodoalloealáhus lea
sorjjavaš bensiidnaborri vuodjinfievrruide ja
fatnasiidda. Boazodoalloealáhus ferte dasa lassin lea dásseárvvosaš
eará ealáhusaiguin lasseárvo- ja investerendivadaga hárrái.  6.2
Boazovigiid dutkan.  Sámediggi dáhttu ahte dutkojvvo eambbo
boazodollui guoskevaš surggiin nu ahte sáhttá sihkkarastit ealáhusa
buret ekonomalaš dilálašvuođa. Boazovigit unnidit dietnasa ja
dagahit ollu liigebargguid geaidda čuohcá. Dutkanbargu ferte
nannejuvvot.  6. 3 Divatlohku.  Gáibádus čálihuvvot divatlohkui lea
ea. ea. ahte gaskamearálaš ruhtajohtu lea unnimusat 30.000 kruvnnuin
golmma jagi badjel. Unnán dietnasa geažil heajos vuovdimis boazodoalu
stuorra vahágiid dihte, lea mielddisbuktán ahte fylkavearrohoavda lea
álgán sihkkut boazosámiid divatlogus. Sihkkun mielddisbuktá ahte
boazosámit eai oaččo ruovttoluotta lasseárvovearu maid leat
máksán. Sámediggi evttoha ahte boazodoallu oažžu guovtti jahkáš
liigegaskadilleáigodaga nu ahte guhkiduvvo guovtti jagis viđa jahkái
oažžut ruhtajođu badjel 30.000 kruvnnu jahkái ovdal go
sihkkojuvvojit divatlogus.  6.4 Boraspirehálddašeapmi.  Sámediggi
oaidná ahte boraspiret ain dagahit stuorra olggosgoluid
boazodoalloealáhussii. Doaibmabidjun unnidit vahágiid evttoha
Sámediggi ahte árvvoštallojuvvojit avádagat boraspiriid haga.   .
Ášši meannudeapmi loahpahuvvui miessemánu 30. b. dii. 12.00.
Ášši 18/01.  Sámedikki boazodoallopolitihkka.  Ášši meannudeapmi
álggahuvvui miessemánu 30. b. dii. 15.00.  I.  Áššebáhpirat.
Čoahkkingirjji oassi áššis R 5/01 -- Sámedikki
boazodoallopolitihkka.  Čoahkkingirjji oassi áššis R 7/01 --
Sámedikki boazodoallopolitihkka.  Čálus boazonissoniid riektidiliid
birra, John B. Henriksen beiaváduvvon 16.01.01.  Ášši 5/01 Ođđa
áššiid almmuheapmi (ráfáidahttojuvvon guovlluid birra) ovddideaddji
Per A. Bæhr, beaiváduvvon 19.02.01.  Ášši 5/01 Ođđa áššiid
almmuheapmi (čakčabivddu birra beatnagiiguin) ovddideaddji Per
A. Bæhr, beaiváduvvon 19.02.01.  Boazodoallolága rievdadusárvalusat,
Eanadoallodepartemeanta 15.03.01.  Gulaskuddancealkámušain
čoahkkáigeassu mat leat boahtán 2001:s, beaiváduvvon 04.04.01.
Gulaskuddancealkámušat.  II.  Ovddiduvvon evttohusat.  Sámediggeráđi
árvalus Sámediggái:.  III.  Sámedikki boazodoallopolitihkka.  Sámi
boazodoallu -- ealáhus, eallinvuohki ja kulturguoddi (geahča 2. kap
lávdegotti árvalusas).  Boazodoallu lea leamaš sámiid guovddáš
ealáhus čuđiid jagiid. Ovdeliš áiggiid leai eanaš boazodoallu mii
geavahii sámi guovllu. Dat movt boazodoallu geavaha eatnamiid
arktálaš guovllus lea hirbmat erenoamáš, ja sámit leat
sohkabuolvvaid bokte háhkan alcceseaset sierra gelbbolašvuođa mii
lea lávga čadnojuvvon resursavuđđui. Boazodoallu ja sámi servodat
leat dattetge áiggiid čađa, erenoamážit maŋimuš čuohtejagiid,
áitojuvvon sakka stuorraservodaga beales, nu ahte boazodoallu earret
eará lea massán ollu dain álgo viiddis ássanguovlluin ja
guohtoneatnamiin.  Boazodoallu lea riikadásis uhca ealáhusaš, danne
go olbmuid lohku ealáhusas lea viehka vuollin. Boazodoalloguovlu lea
dál 40% Norgga areálain, ja lea dieinna lágiin stuorra ealáhus. Ollu
sámi guovlluin lea boazodoallu guovddážis, ja das lea ain stuorra
ekonomálaš ja barggolašvuođa váikkuhus sámi servodahkii. Dat lea
maiddái mihtilmas sámi eallinvuohki, dan seammás go dat lea deaŧalaš
ealáhussan.  Boazodoallu lea nugo muđui ge sámi servodat mannan
stuorra rievdamiid čađa maŋimuš logi jagiin. Ealáhus lea ferten
heivehit ođđa rámmaeavttuide dábálaš servodatlaš rievdamiid
geažil. Boazodoalu ealáhuslaš ja kultuvrralaš mearkkašupmi sámi
álbmogii dahká ealáhusa hui mearkkašahttin sámepolitihkalaš
oktavuođas. Danne ii sáhte boazodoallopolitihka árvvoštallat dušše
ealáhuspolitihkalaš perspektiivvas. Láhkaaddi ja eará eiseválddit
fertejit álohii vuhtii váldit dan ahte boazodoallu lea lassin
mihtilmas sámi eallinvuohki ja guovddáš kulturguoddi.  1.1 -
Ekologálaččat, ekonomálaččat ja kultuvrralaččat ceavzilis
boazodoallu (geahča 3. kap lávdegotti árvalusas).  Sámedikki
mihttomearri:.  «Sámedikki boazodoallopolitihka bajimuš mihttomearrin
lea juksat ekologálaččat, ekonomálaččat ja kultuvrralaččat
ceavzilis sámi boazodoalu, nu ahte dát mihtilmas sámi ealáhus,
eallinvuohki ja kulturguoddi sihkkarasto, ovddiduvvo ja nannejuvvo.».
Boazodoallu lea áiggiid čađa leamaš deaŧalaš kultuvrralaš ja
ekonomálaš vuođđu sámi servodagas, ja lea deaŧalaš ealáhus ollu
sámi guovlluin, nugo Sis Finnmárkkus, gos stuorra oasis álbmogis lea
muhtun láhkái oktavuohta boazodollui. Báikegottiin gos sámit leat
uhccitlogus, lea boazodoalus ealáhusa lassin maiddái mearkkašeaddji
sadji kulturguoddin. Boazodoallu lea máttasámi guovlluin ealli sámi
ealáhus, ja danne dat lea erenoamáš deaŧalaš máttasámi kultuvrra
ceavzimii boahtteáiggis.  Ekologiija, ekonomiija ja kultuvra leat
čađa sorjavaš bealit dan barggus go galgá juksat ceavzilis sámi
boazodoalu. Ferte leat dihtomielalaš dan ektui ahte diet golbma
váldomihttomeari eai soaitte álohii čagadit, erenoamáš deaŧalaš
lea vuhtii váldit kulturosiid dalle go eará oasit geahččaluvvojit
gozihuvvot.  (1) Ekologiija: .  Ekologálaš dássedeaddu lea
absoluhtta eaktu boazodoalu boahtteáigái, ja ekologálaš dássedeattu
vuhtii váldin ferte danne álohii biddjot sámi boazodoalloguovlluid
hálddašeami vuođđun ja rámman. Ealát ferte leat vuođđun
boahtteáiggi boazodollui. Nuppiiguin sániiguin daddjojuvvon ferte
earret eará boazolohku dávistit guohtonresurssaide. Dasa lassin
mearkkaša dat dan ahte eará beliid ja doaimmaid main lea váikkuhus
guohtonresurssaide ferte heivehit ekologálaš dássededdui, nugo
boraspirenállái, ástoáigedoaimmaide, johtolahkii ja luonddu fysálaš
lihkahallamiidda. Dán lágan bealit váikkuhit garrasit ekologálaš
dássededdui boazodoalloguovlluin. Sámediggi áigu váikkuhit ekologalaš
vuođu sihkkarastima ja vuhtiiváldima.  Sámedikki strategiija dán
juksamii lea:.  Optimála boazolohku ja buoremus guhkesáiggi buvttadus
lea eaktun jos boazodoallu galggaš leat ekologálaš.  (2)
Ekonomiija: .  Boazodoalliide ferte sihkkarastit dohkálaš
ealáhusdietnasa. Guhkitáiggi mihttomearrin ferte leat dat ahte
boazodoalliin lea dakkár dienasdássi mainna sáhttá birget almmá ahte
ferte háhkat lassidietnasa olggobealde boazodoalu. Bargosajit
boazodoalus fertejit dohkkehuvvot uhccimusat seamma deaŧalažžan go
dábálaš bargosajit almmolaš ja priváhta sektuvrrain. Dát oidno
erenoamážit áššiin main areálalihkahallamat sámi guovlluin
geahččaluvvojit dahkkojuvvot lobálažžan earret eará dainna ákkain
ahte lihkahallan buktá ođđa bargosajiid. Álohii ii dákkár
oktavuođain váldojuvvo doarvái vuhtii dat ahte lihkahallan čuohčá
boazodoalu barggolašvuhtii, mii juo lea guovllus. .   Oanehat áiggi
badjel lea dárbu buoridit árvoháhkama boazodoalus nu ahte eanet
náláštuhttit buktagiid boazodoalus. Go boazodoalus lea aivve leamaš
biergobuvttadus, de lea dat váttásmahttán
lotnolasealáhusaid. Árvoháhkamis livččii dasto vel dat ávki ahte dat
buvttášii barggu boazodoalu nissoniidda.  Sámedikki strategiija dán
mihttomeari juksamii lea:.  Sámediggi áigu bargat dan ala ahte
váikkuhangaskaomiid geavaheapmi hábmejuvvo dainna lágiin ahte dat
váikkuha buvttadusa nanosmahttima ja ná maiddái ekonomiija
sihkkarastima ealáhusas. Ferte eanet áŋgiruššat árvoháhkamiin ja
lotnolasealáhusaiguin mas boazodoallit biddjojuvvojit guovddážii, vai
boazodoallobearrášat ožžot govttolaš dietnasa bearrašii.  (3)
Kultuvra: .  Lea dárbu ahte boazodoallopolitihka hápmemis, eanet go
ovdal, váldojuvvo vuhtii dat ahte boazodoallu lea mihtilmas sámi
eallinvuohki ja guovddáš sámi kulturguoddi. Árbevirolaš boazodoallu
gáibida dan ahte olles bearaš; nissonolbmot, albmát, nuorat ja mánát
servet iešguđet láhkái dán bargui. Suksessiivvalaš ovdáneapmi, mas
boazodoallu ollu adnojuvvo individuála ja albmáid ealáhussan, lea
negatiiva olles sámi boazodoallokultuvrii. .  Sámedikki strategiija
dán mihttomeari juksamii lea:.  Boahtteáiggi boazodoalus galgá
kulturosiin leat deaŧalaš sadji. Ferte ásahit buoret rámmaeavttuid
das vai nissonat, nuorat ja mánát sáhttet aktiivvalaččat searvat
boazodollui.  2.2 - Boazodoalu riektevuođđu (geahča 5 ja 9.1 kap
lávdegotti árvalusas).  Sámedikki mihttomearri:.  «Lea dárbu
čielgasit lága bokte nannet dan ahte boazodoalus lea iešheanalis
riektevuođđu. Buot njuolggadusat, boazodoalloláhka ja láhkaásahusat
galget ođasmahttot dán vuođul.».  Beroškeahttá das gii
eaiggáduššá eatnama, addá boazodoalloriekti vuoigatvuođaid nugo
bohccuid guohtumiidda, johttimii, bohcco johtolagaide, dárbbašlaš
rusttegiid huksemii, dárbbašlaš muoraid váldimii, bivdimii,
guolásteapmái ja meahcásteapmái jna. Sámi boazodoalus lea iešheanalis
riektevuođđu sorjankeahttá lágas, mii vuođđuduvvo earret eará
dološáiggi rájes geavaheapmái ja boares vieruide. .  Sámiin go leat
eamiálbmot, leat maiddái sierra vuoigatvuođat iežaset árbevirolaš
guovlluide, nugo vuoigatvuohta bargat boazodoaluin, sorjankeahttá
Norgga diggerievttálaš beliin. Dát lea maŋimuš áiggiin čielgasit
dohkkehuvvon riikkaidgaskasaš rievttis/álbmotrievttis.  1. Dološ
áiggi rájes geavaheapmi ja boares vierut.  Maŋimuš áiggiid
riektegeavahus, ollu alimusriekteduomuid hámis, dohkkeha dan ahte
boazodoalus lea iešheanalis riektevuođđu, mii lea ásahuvvon boares
vieruid ja dološ áiggi rájes geavaheami bokte. Danne lea maiddái
čielggas ahte boazoealáhus gáhttejuvvo Vuođđolága § 105 ektui
bággolotnumiin. 1996 boazodoallolága rievdadeami oktavuođas
julggašta maiddái Ráđđehus ahte boazodoalus lea iešheanalis
riektevuođđu, mii lea ásahuvvon dološ áiggiid rájes geavaheami ja
boaresvirot geavaheami bokte. Dát leat deaŧalaš rievdadus mii guoská
norgalaš eiseválddiid oidnui boazodoalloriektái. .  Dan bealis ahte
boazodoalloriektái dál lea dohkkehuvvon iešheanalis riektevuođđu,
lea mearrideaddji mearkkašupmi rievttálaš vuostálasvuođaid
oktavuođas boazodoalu ja eará gilvaleaddji beroštumiid gaskka. Dán
oktavuođas lea áibbas guovddážis dat ahte boazodoalus lea
areálageavahanvuoigatvuohta. Dat go boazodoallorievttis lea
iešheanalis riektevuođđu ráddje lihkahallamiid sámi
boazodoalloguovlluin.  Boazodoalu iešheanalis riektevuođđu boahtá
menddo uhccán oidnosii politihkas, láhkaaddimis ja
hálddašangeavahusas. Sámi vuoigatvuođalávdegoddi lea evttohan láhkii
bidjat riektevuođu (gč. NOU 1997:4, čk. 6.2 s. 329 ja čk. 11.6,
s. 567).  2.Álbmotrievttálaš bealli.  Erenoamážit 1966
ON-konvešuvnna bokte, siviila ja politihkalaš vuoigatvuođaid
hárrrái ja 1989 ILO-konvenšuvnna nr 169 bokte, eami álbmogiid ja
čearddalaš álbmogiid hárrái, lea ásahuvvon riikkaidgaskasaš
riektegáhtten sámi boazodollui. Goappašiid dáid konvenšuvnnaid lea
Norga ratifiseren, ja danne dat geatnegahttet rievttálaččat
norgalaš eiseváldiid.  Norggas lea vuosttažettiin ON-konvenšuvnna,
siviila ja politihkalašvuoigatvuođaid hárrái, 27. artihkkala vuođul
álbmotrievttálaš geatnegasvuohta sihkkarastit dan ahte sámi
boazodoallu gáhttejuvvo beaktilit. Mearrádus geatnegahttá earret eará
gáhttet sámi kultuvrra ja kultuvrra ávnnaslaš vuođu beaktilit. ON:a
olmmošvuoigatvuođakomitea, man bargun lea bearráigeahččat ahte
stáhtat dollet iežaset geatnegasvuođaid dán konvenšuvnna ektui, lea
meannudan golbma sierra váidalusa sámi boazodoalu ektui. Komitea nanne
ahte konvenšuvnna 27. artihkkal guoská čielgasit sámi
boazodollui. Dán mearrádusas daddjo makkár lihkahallamiid sáhttá
lohkat konvenšuvnna rihkkumin árbevirolaš sámi boazodoalus. .
Ovdamearkka dihtii lihkahallamat ja reguleremat mat sáhttet čuohcat
sámi boazodollui dainna lágiin ahte dat ii šat ceavcce, leat vuostá
konvenšuvnna. Olmmošvuoigatvuođakomitea lea cealkán ahte dán lágan
árvvoštallamis ferte vuhtii váldit makkár váikkuhusat sierra
lihkahallamiin leat oktiibuot sámi boazodollui. .  Miessemánu
21. b. 1999 olmmošvuoigatvuođa lága nr. 30 bokte heivehuvvui earret
eará ON-konvenšuvdna siviila ja politihkalaš vuoigatvuođaid birra
norgalaš lágaide. Heivehuvvon konvenšuvnnain lea ollu nannoseabbo
sadji norgalaš rievttis go ovdal, earret eará biddjojuvvo
ON-konvenšuvnna 27. artihkkal ovddabeallái dalle go dat lea
vuostálága eará lágaiguin, geahča olmmošvuoigatvuođa lága
3. paragráfa.  Olmmošvuoigatvuođa láhka ferte maiddái boahtit ovdan
fárrolagaid Vuođđolága § 110 A ja C mearrádusaiguin.
3. Boazodoalloláhka.  Boazodoalloriekti lea kollektiivvalaš sámi
riekti mas lea iešheanalis riektevuođđu sorjankeahttá lágas,
vuođđuduvvon dološ áiggiid rájes geavaheapmái ja boares
vieruide. Dattetge lea boazodoallu guhkes áiggi juo lágain
regulerejuvvon. Láhka lea dál váldoáššis detáljadásis, mas leat
doaibmagohččosat. Orru dego boazodoallu ain geahččaluvvošii
hálddašuvvot ja stivrejuvvot dainna áddejumiin ahte lea dušše
boazodoalloláhka mii regulere boazodoallorievtti. .  Sámedikkis leat
vuordámušat dan bargui maid boazodoalloláhkalávdegoddi lea
bargamin. Livččii hui deaŧalaš ahte láhkalávdegotti
árvvoštallamat ja evttohusat manašedje vuđolaš ja rabas
gulaskuddanproseassa čađa. Sámediggi áigu meannudit
boazodoalloláhkalávdegotti árvalusa gulaskuddanvuoru oktavuođas.
Maŋimuš áiggiid leat oaidnán ahte elliidsuodjalanláhka bahkkehuvvo
namuhuvvot boazodoallolága oktavuođas. Ii leat dohkálaš geahččalit
reguleret boazodoalu elliidsuodjalanlága mearrádusaid bokte. Lea
liikká dárbu heivehit boazodoalu elliidsuodjaleami beliid
elliidsuodjalanlágas.  Sámedikki prioriteremat:.  Sámediggi áigu
bargat dan ala ahte boazodoalu sorjankeahtes rievttálaš vuođđu
čielgasit dárkilasto lágas.  Sámediggi áigu váikkuhit dan ahte buot
relevánta lágat geahčaduvvojit dainna áigumušain ahte boazodoalu
sierra riektevuođđu nanosmahtto, ja čielgasit mearriduvvo lágain ja
heivehuvvo daidda.  3.  4.3 - Boazodoalu iešstivren (geahča 7. kap
lávdegotti árvalusas).  Sámedikki mihttomearri:.  «Sámediggi áigu
aktiivvalaččat váikkuhit dan ahte boazodoalu iešstivren nannejuvvo,
erenoamážit danne go boazodoalu dáláš njuolggadusat ja šiehtadusat
garrasit váikkuhit dan ahte boazodoallu šaddá ovttalágan buot
guovlluin.».  Stáhta lea dađistaga stivregoahtán nannoseabbot
boazodoalu detálja dási lágaid ja šiehtadusaid bokte, mas uhccán lea
vuhtii váldojuvvon ealáhusa iešstivren, dološ áiggiid rájes
geavaheapmi ja árbevirolaš bealit. Boazodoalliin lea dál hui unnán
vejolašvuohta organiseret boazodoalu ja bargat dainna árbevirolaš ja
báikkálaš doaibmaminstariid ektui, erenoamážit detálja dási
njuovvangáibádusaid geažil. Dán lágan uniformeren sáhttá dagahit dan
ahte boazodoalu báikkálaš, árbevirolaš ja kultuvrralaš bealit
sáhttet jávkat.  Lea dárbu oažžut stuorát válljenvejolašvuođa,
earret eará das movt ovttaskas doalli organisere doalus. Ovttaskas
doalli oainnat ferte heivehit doaimma addojuvvon eanadieđálaš,
ekologálaš ja ekonomálaš eavttuide. Dán lágan iešstivren lea
deaŧalaš jos galgá juksat ja sihkkarastit ceavzilis boazodoalu.
Boazodoallopolitihkkii lea oalle guhkás geavahuvvon eanadoalu
buvttadus- ja rámmaeavttut, main ovttabealádit deattuhuvvo
biergobuvttadus. Dát lea čuohcan boazodoalu kultuvrralaš beliide ja
mihtilmasvuođaide. Sámedikki oainnu mielde lea njuovvama ja
eallostruktuvrra detálja dási stivren áittan árbevirolaš sámi
doaibmavugiide.  Sámedikki prioriteren:.  Sámediggi deattuha ahte lea
deaŧalaš addit ealáhusbargui válljenfriijavuođa. Dát mearkkaša dan
ahte boazodoallu galgá leat guovddážis go ealáhussii hábmejuvvojit
rámmaeavttut.  5.  6.4 - Boazodoalu areáladilli (gč 6. kap
lávdegotti árvalusas).  Sámedikki mihttomearri:.  «Mihttomearrin ferte
leat sihkkarastit ahte boazodoallu ii šat eanet masse
eatnamiid. Ferte árvvoštallat movt ovdal massojuvvon
boazdoalloguovlluid dál sáhtášii addit ruovttoluotta
boazodollui. Dasto fertešii geahčadit vejolašvuođa váldit atnui
areálaid mat eai leat geavahuvvon boazodoalu ulbmiliidda dego
buhtadussan massojuvvon eatnamiidda.» .  Boazodoalu guohtoneatnamiid
gáržun lea duođalaš áitta ealáhusa boahtteáiggi leahkinvuđđui. Go
bahkkemat lassánit sihke almmolaš ja priváhta beroštumiid beales, de
gáržuda dat dađistaga guohtoneatnamiid. Daid
beroštupmivuostálasvuođaid oktavuođas stuorraservodaga ja
boazodoalu gaskka, lea oppalaččat nu ahte boazodoallu dat
vuoittahallá. Maŋimuš 50-60 jagiin lea boazodoallu massán nu ollu
guohtoneatnamiid, ii ge oro šat gierdamin massit maidege. Boazodoallu
ii leat ožžon ođđa eatnamiid buhtadussan massojuvvon eatnamiid
ovddas.  Dál lea dárbu nannet rievttálaš areálagáhttema
boazodoalus. Dán oktavuođas lea deaŧalaš árvvoštallat sierra
areálalihkahallamiid ollislaš váikkuhusaid
boazodoalloguovlluin. Muhtun boazodoalloguovlluin lea sierra
areálalihkahallamiid supmi nu stuoris ahte dat áitá boazodoalu
leahkima vuođu. Lea dárbu fas álgit hállat buhtadusaid birra
boazodollui, vai boazodoallu oččošii buhtadusa muhtun ráji daid
eatnamiid ovddas maid leat massán. Sámi boazodoalloguovllut vásihit
bahkkema olmmošlaš doaimmaid geažil. Turisttat mannet guhkkelii
luonddus, dasa lassin bohtet sierra ealáhus- ja industriijadoaimmat
ođđa guovlluide, ja dađistaga go teknologiija šaddá buoret, de
olahit dát ođđa guovlluide ja resurssaide.  Meahcceareála eavttuid
stivrejit dávjá dat servodatsuorggit, main leat eará ulbmilat go
váikkuhit ceavzilis boazodoalu doalaheami. Erenoamážit gávpogiid ja
čoahkkebáikkiid lahkosiin bahkkejit ollugat deaŧalaš
boazodoalloguovlluide.  Guhkkin boahtán ja báikkálaš nuoskkideamit
áimmus ja luonddus, ja mohtorfievrruid riedja sihke eatnamis ja
čážiin váikkuhit negatiivalaččat boazodoalloguovlluin. Norgalaš
eiseválddit leat mieđihan ahte dán lágan muosehuhttimiin leat stuorra
negatiivvalaš vaikkuhusat birrasii ja ealliide.  Mii guoská
váttisvuođaide eanadoalu/eanaeaiggádiid ja boazodoalu gaskka, de
čujuhit daid ollu rievttálaš nákkuide main boazodoalu vuoigatvuođat
leat eahpiduvvon, erenoamážit máttasámiguovlluin. Dát nákkut
čuožžilit dábálaččat danne go boazodoalu geavahanriekti
eahpiduvvo. .  Go boraspiret oppa áiggi lassánit boazodoalloguovlluin,
de lea dat ge duohta áittan ceavzilis boazodoalu
mihttomearrái. Boraspiriid lassáneami geažil ii sáhte muhtun
guohtoneatnamiid oppanassiige albmaláhkái geavahit
boazodoalloguovlluin, mii fas ain eanet gáržuda guohtoneatnamiid ja
lea stuorra noađđin eará guovlluide.  Eahpitkeahttá lea ávkin
boazodollui ja sámi beroštumiide dat go guovllut gáhttejuvvojit
lihkahallamiid vuostá olggobealde. Muhto lea deaŧalaš muitit ahte
gáhtten ii galgga šaddat hehttehussan ealáhusbargui
boahtteáiggis. Vásihusat čájehit ahte gáhttenplánain ja gáhttenplána
evttohusain ii addojuvvo doarvái sadji árbevirolaš sámi geavaheapmái
ja ealáhusbargui. Danne lea ge deaŧalaš ahte gáhttennjuolggadusat
árvvoštallojuvvojit ođđasis, dainna áigumušain ahte
gáhttenpolitihkka nannoseabbot gozihivččii sámi beroštumiid, ja
bijašii eamiálbmot beroštumiid guovddážii. Dainna lágiin sáhttet
ráfáiduhttimat boahtteáiggis bidjat vuođu lagat ovttasbargui, go mii
dál lea leamaš sámi beroštumiid ja gáhtteneiseváldiid gaskka. Fertet
menddo dávjá vuosttildit gáhttenplánaid dan geažil go sámi
beroštumit nu uhccán aktiivvalaččat váldojuvvojit vuhtii
gáhttenpolitihka hápmemis. Danne fertešii ge Sámediggi boahtteáiggis
oažžut guovddáš saji sámi guovlluid eana- ja luondduresurssaid
hálddašeamis.  Plána- ja huksenláhka lea okta deaŧalaš
váikkuhangaskaoapmi sámi luondduvuođu suodjaleamis. Lea deaŧalaš
ahte dan plána- ja huksenlága reviderenbarggus mii lea jođus
heivehuvvo láhkii guovddáš mihttomearrin dat ahte sihkkarastit sámi
kultuvrra luondduvuođu. Dán sáhttá dahkat deattuhannjuolggadusa bokte
plána- ja huksenlága ulbmilparagrafas ja váikkuhaniskanmearrádusain.
Lea čielga dárbu buorebut ovttastahttit boazodoallolága ja plána- ja
huksenlága. Gielddaide ja fylkagielddaide livččii ovdamunnin
oažžut gova gustovaš orohatrájiin ja geahčastaga boazodoalu
ollislaš resursadárbbus beaivválaš areálahálddašeamis. Sáhtášii
leat ovdamunnin jos boazodoalu areáladárbbut livčče biddjojuvvon
areálaplánii. Eará doaibmabijut sierra lágaid vuođul maid galggašii
ovttastahttit plána- ja huksenlágain, leat eanadoallodoaibmabijut nugo
ođđa bealdduid ja meahccegeainnuid ráhkadeapmi. Dát leat ođđa
doaibmabijut ja lihkahallamat areálain ja dain leat stuorra
váikkuhusat meahccegeavaheapmái, biologálaš šláddjivuhtii,
boazodollui, kulturmuittuide ja kulturbirrasii.  Sámedikki
prioriteremat:.  Sámediggi áigu ain bargat dan ala ahte boazodoalu
areáladárbbut sihkkarastojuvvojit.  Sámediggi áigu váikkuhit dan ahte
boazodoalu areáladili geahčadeapmi álggahuvvo jođáneamos lági
mielde. Dál lea dárbu oažžut ollislaš geahčastaga ovdánanminstaris
ja otnáš areáladilis. .  Sámediggi oaivvilda ahte ođđa
lihkahallamiid sámi boazodoalloguovlluin ferte ráddjet dassážii go
areáladilli lea geahčaduvvon.  Sámediggi áigu bargat dan ala ahte
oččodit ruovttoluotta daid boazodoalloeatnamiid maid ovdal leat
massán, ja oččodit sámi boazodollui ođđa guohtonguovlluid.
Sámediggi áigu váikkuhit dan ahte árvvoštallojuvvo sáhtášii go
ii-rievttálaš vuostálasvuođaid čoavdinmekanismmaiguin gávdnat
čovdosiid eanadoalu/eanaeaiggádiid ja boazodoalu gaskasaš
vuostálasvuođaide.  Sámediggi áigu aktiivvalaččat bargat dan ala
ahte plána- ja huksenláhka buoreduvvo sámi areálaberoštumiid
ektui. Sámediggi gáibida sierra ovddastusa plánaláhkalávdegottis.
7.  8.5 - Boazolohku -- guohtonvuođđu (gč 18. kap lávdegotti
evttohusas).  Sámedikki mihttomearri:.  «Bajit dási mihttomearrin
ferte leat dat ahte boazodoaluin galgá bargat ekologálaččat
dohkálaš vugiin. Boazologu ferte heivehit guohtoneatnamiid ektui, ja
dan oktavuođas ferte dego váldonjuolggadussan váldit vuolggasadjin
dálveguohtoneatnamiid. Eará doaimmaid boazodoalloguovlluin ferte
maiddái heivehit ekologálaš beliide ja ođđaset diehtagii
lihkadallamiid beavttu ja olggut muosehuhttimiid ektui.».  Go galgá
heivehit boazologu resursadillái, de ferte prioriteret barggu bajimuš
boazologu ektui orohaga nammii. Lea deaŧalaš ahte orohagat
aktiivvalaččat servet dán bargui. Dan oktavuođas go mearriduvvo
boazolohku doalu nammii, ferte leat čielggas mii lea orohaga bajimuš
boazolohku. Bajimuš boazologu mearridettiin lea deaŧalaš sirret
optimála boazologu ja maksimála boazologu gaskka. Optimála boazolohku
šaddá álohii leat uhccit go maksimála, ja addá stuorámus guhkes áiggi
buvttadusa ja dasto guohtoneatnamat geavahuvvojit optimalalaččat
almmá ahte guohtonvuođđu fuotnána. Maksimála boazologu oktavuođas
lea dárbu heajos jagiin sierra dábálaš doaibmabijuide (biebman jna.)
bisuhan dihte boazonáli. Optimála boazolohku ferte leat guhkes áiggi
mihttomearri boazologu heiveheapmái. .  Lassin boazolohkui váikkuhit
maiddái fysálaš lihkahallamat, eará muosehuhttimat olggobealde
boazodoalu ja laskan boraspiret, sakka boazodoalu guohtonresurssaide.
Sámedikki prioriteremat:.  Sámediggi áigu čuovvut boazologu
láhkaheivehanbarggu dárkilit.  Sámediggi áigu váikkuhit dan ahte dát
bargu geahčaduvvo ollislaš perspektiivvas, mas bealit nugo
boazolohku, lihkahallamat, muosehuhttimat ja boraspiret leat oassin.
9.  10.6 - Teknihkalaš veahkkeneavvut boazodoalus ja
mohtorfievrruiguin johtin meahcis (gč 19. ja 20. kap lávdegotti
árvalusas).  Sámedikki mihttomearri:.  «Mihttomearrin galggašii leat
dat ahte doallat teknihkalaš veahkkeneavvuid geavaheami boazodoalus
dakkár dásis mii dávista prinsihppii ceavzilis boazodoallu. Dasto
váikkuhit dan ahte boazodoallu oažžu daid seamma eknomomálaš
rámmaeavttuid mat eará vuođđoealáhusain leat. Ii-ealáhuslaš
vuodjima boazodoalloguovlluin ferte doalahit vuollin. Dát ferte
guoskat maiddái dan ii-ealáhuslaš vuodjimii skohteriiguin.».
Ođđaáigásaš boazodoalus lea váttis bargat teknihkalaš
veahkkeneavvuid haga. Dattetge ferte dán lágan veahkkeneavvuid
geavahit hui várrugasat, earret eará dan geažil go lea dárbu
suodjalit ja gaskkustit árbevirolaš boazodoallofágalaš diehtaga ja
máhtolašvuođa. Dán oktavuođas lea ovttaoaivilvuohta das ahte lea
dárbu geahčadit movt áiddit ja mohtorfievrrut geavahuvvojit
boazodoalus.  Boazodoalus leat hui eahpeoiddolaš divatortnegat go
daid buohtastahttá omd. eanadoaluin, mii guoská teknihkalaš
veahkkeneavvuid oastimii. Ovdamearkka dihtii ožžot boazodoallit
ruovttoluotta skohtermomssa dušše juohke nuppi jagi. Dasto lea
čujuhuvvon ahte boazodoalus ii leat makkárge investerendoarjja, nugo
guolástusas ja eanadoalus lea. .  Mohtorfievrruiguin johtimis meahcis
lea dat váikkuhus ahte dat muosehuhttet riejain ja muđui ealliid,
maiddái bohccuid. Dasto billista dat eatnamiid sakka ja loaktá daid.
Ii-ealáhuslaš mohtorjohtalusa meahcis ferte doallat unnimus dásis,
danne go dat vaháguhttá hui sakka birrasa ja
boazodoalu. Meahcceresurssaid aktiivvalaš geavaheapmi ja daiguin
ávkkástallan nugo meahcásteapmi, guolásteapmi ja murjjiid čoaggin
leat guovddážis dálolaččaid sámi kultuvrras, ja ollugiidda leat dat
ain deaŧalaččat borramuš- ja ealáhusgáldun. Danne dáhttu Sámediggi
ahte dáláš njuolggadusat ja njuolggadusaid geavahus heivehuvvojit
báikegottiid olbmuid dárbbuide meahccegeavaheami oktavuođas nugo
omd. meahcásteamis, guolásteamis ja muorječoaggimis.  Mihttomearrin
ferte leat stivret mohtorfievrruid geavaheami meahcis nu ahte
báikegottiid olbmot, geat árbevirolaččat geavahit guovlluid, sáhttet
geavahit mohtorfievrruid iežaset dárbbuide.  Sámedikki
prioriteremat:.  Sámediggi oaivvilda ahte boazodoalu
divanjuolggadusaid ferte buoridit.  Sámediggi áigu árvvoštallat
doarjjaortnegiid sierra investeremiid várás boazodollui.  Sámediggi
oaivvilda ahte lea dárbu árvvoštallat teknihkalaš veahkkeneavvuid ja
mohtorfievrruid geavaheami boazodoalus, birasárvvuid ja luondduvuođu
ektui.  Sámediggi áigu bargat dan ala ahte ii-ealáhuslaš
mohtorvuodjin ráddjejuvvo ja ahte láhtut biddjojuvvojit daid
johtolagaide mat juo leat, ja báikegottiid olbmuid meahccegeavahan
dárbbut váldojuvvojit vuhtii.  11.  12.7 - Astoáiggebartat ja
goađit boazodoalloguovlluin (gč 24. kap lávdeg.árv.).  Sámedikki
mihttomearri:.  »Astoáiggebarttaid ja gođiid huksema ja geavaheami
boazodoalloguovlluin galggašii ráddjet.».  Astoáiggebartat ja goađit
leat viehka stuorra váttisvuohtan boazodoalu ealáhusbargui. Dán lágan
bissovaš visttiid geažil johtalit olbmot eanet meahcis, maiddái
mohtorfievrruiguin boazodoalloguovlluin. .  Astoáiggebarttaid ja
--gođiid huksema boazodoalloguovllus galggašii ráddjet, muhto dat ii
galgga dattetge hehttet daid dálolaččaid huksemis gođiid ja
barttaid, geat árbevirolaččat leat geavahan meahci ealáhussan, ja
guovlugullevašvuođa dikšun árvvoštallojuvvo earáláhkái go huksen
dábálaš astoáiggeulbmiliidda.  Sámedikki prioriteremat:.  Sámediggi
áigu váikkuhit dan sihkkarastima ahte ovddasvástideaddji plána- ja
hukseneiseválddit ráddjejit dakkár visttiid huksema ja geavaheami mat
eai geavahuvvo ealáhusulbmiliidda.  13.  14.8 - Boraspiret
(gč. 17. kap lávdegotti árvalusas).  Sámedikki mihttomearri:.  »Ferte
oažžut buoret dássedeattu boraspiriid ja boazodoalu gaskka. Dasto
galgá boazodoallu oažžut buhtadusaid daid duohta vahágiid ovddas
maid boraspiret dagahit.».  Biologálaš šláddjivuohta lea vuođđun
eamiálbmogiid eallimii miehtá máilmmi, ja lea deaŧalaš sihkkarastit
dan. Lea dárbu oažžut buoret dássedeattu boazodoalu ja boraspiriid
gaskka.  Vuohki movt boraspiret hálddašuvvojit Norggas buktá stuorra
váttisvuođaid boazodollui. Ollu boazodoalloguovlluin leat dál menddo
ollu boraspiret. Dát dagahit boazodollui stuorra ekonomálaš vahágiid
jahkásaččat. Ealáhusa logut čájehit ahte sullii 40%
gaskamearálaččat riikadásis masset buvttadusas boraspiriide. .
Boraspireváttisvuođaid oktavuođas lea erenoamáš áigeguovdil
Bern-konvenšuvdna. Lea deaŧalaš ahte Bern-konvenšuvnna
čuovvuleapmi geahčaduvvo daid riikkaidgaskasaš eamiálbmogiid
vuoigatvuođaid olis mat leat guston maŋimuš logi jagi. Erenoamáš
áigeguovdilat leat ILO-konvenšuvdna nr 169 ja ON-konvenšuvdna
siviila ja politihkalaš vuoigatvuođaid hárrái,
27. artihkkal. ON-konvenšuvdna siviila ja politihkalaš
vuoigatvuođaid hárrái lea dál heivehuvvon
olmmošvuoigatvuođaláhkii. Lága goalmmát paragráfas lea mearrádus
ovdamuni ektui vuostálasvuođaid oktavuođas.  Boraspiriid ferte
geahpedit dain guovlluin gos ollu ealliid borret boraspiret. Ferte
šaddat álkit viežžakeahttá lobi ovdagihtii, njeaidit ealliid mat
vaháguhttet. .  Lea čájehan ahte buhtadusnjuolggadusaid vuođul ii
oažžo buhtadusa daid vahágiid ovddas maid boraspiret duođas leat
borran. Lea dárbu johtilit vuđolaččat ođasmahttit njuolggadusaid,
nu ahte vahágiid sáhttá mihtidit duohta vahágiid vuođul.  Eanadoalus
ja boazodoalus lea oktasaš dat ahte leat stuorra
boraspirevahágat. Dán guovtti ealáhusa ovddasteaddjit galggašedje
geahččalit ovttasráđiid čoavdit dieid oktasaš hástalusaid otnáš
boraspirehálddašeami ektui.  Sámedikki prioriteremat:.  Sámediggi
oaivvilda ahte boraspiriid ferte reguleret dain guovlluin gos ollu
masset bohccuid ja šibihiid boraspiriide. .  Sámediggi oaivvilda ahte
ferte bidjat johtui dárbbašlaš doaibmabijuid maiguin buhtadit daid
vahágiid mat ealáhussii leat šaddan. Doaibmabijuiguin ferte maiddái
buhtadit vahágiid maŋŋáváikkuhusaid.  Sámediggi áigu bargat dan ala
ahte buhtadusnjuolggadusat rievdaduvvojit nu ahte duohta vahágiid
ovddas sáhttá oažžut buhtadusa.  Sámediggi oaivvilda ahte
boraspiriid bivdinortnega ferte buoredit.  15.  16.9 - Bohccuid
meahccenjuovvan (gč. lávdegotti evttohusas kap. 21).  Sámedikki
mihttomearri:.  »Bohccuid galggašii ain sáhttit njuovvat meahcis,
ekonomálaččat ávkkálaš, ekologálaččat riekta ja kultuvrralaččat
deaŧalaš árbevierrun.».  Bohccuid gustovaš
meahccenjuovvannjuolggadusat eai leat heivehuvvon boazodollui eai ge
boazodoalu rámmaeavttuide. Danne ferte njuolggadusaid
rievdadit. Ovdamearkka dihtii lea mearrádus mii guoská
njuovvanbázahusaide eahpegovttolaš garas. Dávjá lea
fealtanjuovvamiidda molsaeaktun dat ahte fievrridit bohccuid guhkes ja
lossa gaskkaid. Dáid ođđa njuolggadusaid geažil šaddet boazodollui
eahpegorrelaš stuorra liige njuovvangolut.  Sámedikki
prioriteremat:.  Sámediggi áigu bargat dan ala ahte meahcis ain sáhttá
njuovvat bohccuid, dalle go dat lea deaŧalaš sihke ekonomálaččat
ja kultuvrralaččat boazodoalu boahtteáigái.  Sámediggi áigu
váikkuhit dan ahte bohccuid meahccenjuovvannjuolggadusat
rievdaduvvojit dainna lágiin ahte boazodoalu kultuvrralaš bealit
dohkálaččat vuhtii váldojuvvojit .   17.10 - Árvoháhkan
boazodoalus (ii leat lávdegotti árvalusas).  Sámedikki mihttomearri:.
« Boazodoalu buoret árvoháhkamis livčče positiivvalaš váikkuhusat
ekonomálaš, ekologálaš ja kultuvrralaš ceavzi boazodoalu
mihttomeriid juksamii.«.  Ekonomálaš ovdáneapmi boazodoalus čájeha
ahte lea nana dárbu nannet árvoháhkama ealáhusas
oppalaččat. Boazodoalus lea dárbu nannet dietnasa ja árvoháhkama, ii
dušše boazodoalu bearrašiid ekonomiija dihte, muhto maiddái
sihkkarastin dihte ealáhussii ollislaččat dohkálaš ekonomálaš
ovdáneami.  Sámediggi lea ovddidan evttohusa ahte galggašii
ráhkaduvvot sierra sámi árvoháhkanprográmma, mas vuođđun biddjojuvvo
ealáhuslaš ja ollislaš jurddašeapmi. Sámediggi čujuha ahte lea
mearriduvvon álggahuvvot našuvnnalaš árvoháhkanprográmma
borramušbuvttadusa várás, man organiseren ja stivrenstruktuvra orru
mearriduvvon. Lea deaŧalaš ahte boazodoallu oažžu guovddáš saji
progámmas.  Sámediggi oaidná lunddolažžan ahte boazodoalli
biddjojuvvo guovddážii árvoháhkanprográmma hápmemis ja
čuovvuleamis. Ollislaš áŋgiruššan olles árvoráiddus lea eaktun
jos galgá sáhttit bajidit ovttaskas boazodoalli árvoháhkama. Dát
váikkuha árbevirolaš kultuvrra suodjaleami boazodoalus. .  Dán lágan
árvoháhkanprográmmas lea deaŧalaš deattuhit: buvttaovddideami ja
ođđaháhkama, oalgebuktagiiguin buorebut ávkkástallama, buktagiid
márkaniidda heiveheami, sámi borramušvieruid ovddideami ja
gaskkusteami, gelbbolašvuođa bajideami buot osiin ja
áŋgiruššamiid lotnolasealáhusaiguin.  Árvoháhkanprográmmas lea
stuorra hástalussan sihkkarastit ahte nissonolbmot gessojuvvojit
aktiivvalaččat mielde prográmmii dainna áigumušain ahte
sihkkarastit sin searvama boazodoalus ollu eanet go dál. .  Sámedikki
prioriteremat:.  Sámediggi áigu oppalaččat deattuhit árvoháhkama
boazodoalus.  Sámediggi áigu bargat dan ala ahte árvoháhkanprográmmas
sihkkarastojuvvo dat ahte boazodoallu bajida iežas árvoháhkama earret
eará daid ráhkadanávdnasiid ja gelbbolašvuođa vuođul mii
boazodoalus lea.  18.  19.11 - Lotnolasealáhusat (ii leat lávdegotti
árvalusas).  Sámedikki mihttomearri:.  «Sámedikki mihttomearrin
ealáhusovvdidanbarggus lea prioriteret
lotnolasealáhusaid. Lotnolasealáhusat addet dávgasis
heivehanvejolašvuohta.».  Lotnolasealáhusain lea álohii leamaš
deaŧalaš mearkkašupmi sámi kultuvrii ja ealáhusoktavuođas, ja dat
lea deaŧalaš vuohki sihkkarastit dienasvuođu, sihke ruđaid ja
borramušaid dáfus. Servodat lea rievdan nu ahte dál eai leat
bearrašiin dat seamma dienasgáldut mat ovdal leat leamaš. Sámedikkis
lea sierra ortnet lotnolasealáhusaid várás. Ortnegii gullet maiddái
dat boazodoallit geain leat eará ealáhusat oalgeealáhussan. Sámediggái
lea stuorra hástalussan buoridit politihka váikkuhangaskaomiid ektui
nu ahte lotnolasealáhusat ovddiduvvojit eanet ekonomálaččat
gánnáhahttin. Dán oktavuođas lea Sámediggi álgán evalueret
lotnolasealáhusaid doaibmadoarjaga gávdnan dihte molsaeavttuid
váikkuhangaskaomiide.  Boazodoallopolitihkka lea hui uhccán deattuhan
lassidienasvejolašvuođaid ealáhusas. Lotnolasealáhusaiguin
boazodoalus ferte áŋgiruššat bálddalagaid bajit dási mihttomeriin
ahte ealáhussii sihkkarastojuvvo ekonomálaš, ekologálaš ja
kultuvrralaš ceavzilvuohta.  Sekundearaealáhusat -- boazodoalu
ráhkadanávdnasiiguin sáhttá buorebut bajidit árvoháhkama
duojis. Bohccobierggu ja eará boazobuktagiid eanet náláštuhttin ii
bajidivččii dušše árvoháhkama, muhto maiddái sáhtášii
sihkkarastit dan ahte nissonat eanet servet boazodoalus.
Tertiearaealáhusaiguin -- doaibma- ja vásihusturismmain sáhtášii
buorebut ávkkástallat. Hástalussan lea ráhkadit fierpmádaga dás
doalliid ja mátkeservviid gaskka. Dát ferte dahkkot sámi
eavttuiguin. .  Sámedikki prioriteremat:.  Sámediggi áigu ovddidit
váikkuhangaskaomiid geavaheami lotnolasealáhusaid ektui, sihkkarastin
dihte dienasvuođu boazodoalus.  Sámediggi áigu evalueret
lotnolasealáhusaid doarjjaortnega.  20.  21.12 - Boazodoallu
kulturguoddin (geahča 8. kap lávdegotti árvalusas).  Sámedikki
mihttomearri:.  »Ferte buorebut vuhtii váldit dan ahte boazodoallu lea
sámi kulturguoddi.».  Boazodoallu lea don dološ áiggiid rájes leamaš
guovddážis sámi servodagas, ja dat lea danne mearrideaddji ollu
mearridan sámi servodaga, kultuvrra ja giella ovddideami. .
Boazodoallu lea dasa lassin go lea ealáhus maiddái hirbmat deaŧalaš
oassi kultuvrras ja eallinvuogis. Boazodoallu lea mihtilmas ealáhus ja
eallinvuohki mii lea sámi álbmoga identitehta faktuvra. Boazodoallu
váikkuha ain sakka sámi giela, sosiála fierpmádaga, fuolkevuođa,
bivttasárbevieruid, borramušárbevieruid, máhtolašvuođa luonddu,
birrasa ja bohccuid birra, árvvuid, ja sierra kultuvrralaš ja
sosiálalaš čájehanvugiid doalaheami. .  Dasa lassin go boazodoalus
lea deaŧalaš ealáhuslaš doaibma, de lea dat maiddái sámi
kulturguoddin máŋggaláhkái deaŧaleabbo go goassige ovdal, earret
eará ovddit áiggiid dáruiduhttinpolitihka geažil ja dan geažil go
stuorra servodat olggobealde áitá sámi kultuvrra ja giela. Danne lea
boazodoalus áibbas deaŧalaš mearkkašupmi sámi identitehtii ja
kultuvrii, erenoamážit lullisámi guovlluin.  Boazodoalus lea
positiivvalaš váikkuhus mánáid ja nuoraid oahpahussii, ja danne lea
deaŧalaš ahte dán lágan oahpahus ja gelbbolašvuohta adnojuvvo
árvvus ja dohkkehuvvo.  Sámedikki prioriteremat:.  Sámediggi áigu
aktiivvalaččat váikkuhit dan ahte boazodoallopolitihkka nannoseabbot
gehččojuvvo stuorát sámepolitihkalaš oktavuođas, ja ahte
boazodoalu kultuvrralaš bealit ožžot guovdileabbo saji politihka
hápmemis.  Sámediggi áigu váikkuhit dan ahte áŋgiruššo
nannoseabbot boazodoalu kultuvrralaš prošeavttaid, prográmmaid ja
oahpahusa ektui, ja daidda addojuvvojit stuorát ekonomálaš
resurssat.   22.13 - Nissonolbmot boazodoalus (geahča 13. kap
lávdegotti árvalusas).  Sámedikki mihttomearri:.  »Oppalaš
rámmaeavttut nissonolbmuide boazodoalus galget buoreduvvot nu ahte
nissonat ožžot duohta vejolašvuođa searvat lunddolaččat
boazodoalus.».  Lágat, hálddašangeavahus ja boazodoallošiehtadus
leat hedjonahttán sakka nissonolbmuid boaresvirot vuoigatvuođaid ja
nissoniid dili boazodoalus. Orru ahte lea dárbu geahčadit ja heivehit
máŋgga lága boazonissoniid dilide. Dás namuhit; 09.06.1978
boazodoallolága, vearro- ja divadatlága, oadjolága, náittosdillelága
ja árbelága.  Lea deaŧalaš deattuhit ahte maiddái nissoniid dilli
galgá leat lunddolaš oassi buot surggiin
boazodoallopolitihkas. Politihka ja njuolggadusaid hápmemis, ja
hálddašangeavahusas, lea dárbu vuhtii váldit ahte maiddái nissoniin
galgá leat vejolašvuohta bargat boazodoalus. Danne lea dárbu giddet
erenoamáš fuomášumi nissonolbmuid dillái boazodoalus.  Dál ii leat
nu galle nissonolbmos sierra doallu, ja dasto áitet dáláš lágat,
hálddašeapmi ja oppalaš rámmaeavttut sin lunddolaš saji
boazodoalus. Dasa lassin go boazodoallolága galggašii láhčit
buorebut nissoniid ektui, de fertešii maiddái láhčit vearuid,
divvagiid ja penšuvnna nu ahte nissonolbmot lunddolaččat sáhttet
searvat.  Nissoniid searvamis boazodoalus lea positiivvalaš
váikkuhus boazodoalu ekonomiijai. Ovdamearkka dihtii lea nu ahte
nissonolbmot dat váldoáššis duddjojit ealáhusa
oalgebuktagiid. Boazodoalus lea buvttadusas dál váldoáššis
deattuhuvvon seaiva biergobuvttadus, go fas eará deaŧalaš
oalgebuktagat mannet duššás. Bohccuid meahccenjuovvan aktivisere
nissonolbmuid ja mánáid, ja dasto lea buoret vejolašvuohta rádjat
oalgebuktagiid.  Nissonolbmot leat deaŧalaš kulturguoddit ja sis
lea guovddáš sadji oahpahusa oktavuođas boazodoalus. Ollu
árbevirolaš bealit boazodoallokultuvrras fievrriduvvojit
sohkabuolvvas nubbái nissonolbmuid bokte. Nissonolbmuid dili nannen
boazodoalus lea deaŧalaš maiddái rekrutteremii.  Sámedikki
prioriteremat:.  Sámediggi oaivvilda ahte lea dárbu ollislaččat
geahčadit dáláš lágaid, hálddašangeavahusa ja šiehtadusaid dainna
áigumušain ahte nannet nissonolbmuid saji ealáhusbargin ja
kulturguoddin boazodoalus.  Sámediggi áigu váikkuhit dan ahte
fealtanjuovvannjuolggadusat ložžejuvvojit, vai bearrašiid
vejolašvuohta beassat searvat njuovvanprosessii sihkkarastojuvvo ja
vejolašvuohta váldit dohkkehuvvon njuovvanbázahusaid iežas atnui ja
duodjeulbmiliidda buorránivččii.  Galggašii árvvoštallojuvvot
sierra foanda Boazodoalloovddidanfoandda oktavuođas nissonolbmuid
doaibmabijuide boazodoalus, mas boazodoalu nissonat sáhtášedje ohcat
doarjaga dakkáraš doaimmaide maid dáláš dábálaš
boazodoallošiehtadus ii fátmmas.  Sámediggi áigu bargat dan ala ahte
boazodoallošiehtadus áiggi mielde rievdaduvvo nu ahte doarjja
nissonolbmuid doaibmabijuide heivehuvvo šiehtadussii ja šaddá
lunddolaš oassin.  23.  24.14 - Mánát ja nuorat boazodoalus
(geahča 13. kap lávdegotti árvalusas).  Sámedikki mihttomearri:.
»Mánáid ja nuoraid oppalaš rámmaeavttut boazodoalus galget
buoreduvvot nu ahte dát joavkkut ožžot duohta vejolašvuođa
lunddolaččat searvat boazodoalus.».  Mánáin ja nuorain lea leamaš
árbevirolaččat lunddolaš sadji boazodoalus, sii servet
aktiivvalaččat ja sis lea sin sadji bargguin, dan rájes go leat
smávvá. Dábálaččat lea sis leamaš iežas mearka ja iežas
bohccot. Ovdáneapmi lea dagahan dan ahte buot heviin ii leat seamma
lunddolaš searvat go ovdal leai. Doaibmavuogit leat rievdan ii ge
servodat ge leat guhkes áigái láhččojuvvon bearrašiid searvama
dáfus.  Boazodollofágas lea ásahuvvon oahpahalliortnet. Eaktun
ortnega doaibmamii lea ahte Girko- ja oahpahusdepartemeanta várre
ruđaid oahpahallibálkái ja ruđaid boazodoalliide (fitnodagaide) geat
váldet vuostá oahpahalliid lassiin dan ruhtii mii lea dábálaš eará
oahpofágain. Boazodoalu dienas ii lea nu stuoris ahte ealáhus dainna
sáhtašii bálkáhit oahpahalliid guovtti jagi oahpahallanáigái.
Sámedikki prioriteremat:.  Sámediggi oaivvilda ahte lea dárbu
ollislaččat geahčadit dáláš lágaid, hálddašangeavahusa ja
šiehtadusaid dainna áigumušain ahte nanosmahttit mánáid ja nuoraid
saji boazodoalus.  Sámediggi áigu bargat dan ala ahte KUF várre
ruđaid boazodoallofága oahpahallibálkái.  25.  26.15 - Oahpahus
(geahča 16. kap lávdegotti árvalusas).  Sámedikki mihttomearri:.
»Skuvllaid gelbbolašvuohta boazodoalu ja boazodoalu kultuvrra birra
galggašii nanosmahttot. Boazodoalu eahpeformalalaš gelbbolašvuhtii
galgá addojuvvot buoret stáhtus ja dat galgá buorebut
prioriterejuvvot.».  Erenoamáš deaŧalaš lea ahte
oahpaheaddjioahpahusásahusain leat dihtomielalaččat iežaset
ovddasvástádusa ektui, ahte boahtteáiggi oahpaheaddjiide addojuvvo
gelbbolašvuohta oahpahit boazodoalu fáttáid birra, ja dan birra mii
lea geatnegahtton oahppoplánaid ja rámmaplána mielde. .  Lea dárbu
sihkkarastit dan ahte skuvllain lea gelbbolašvuohta boazodoalu ja
boazodoalu kultuvrra birra. Sierra sámi oahppoplána bokte lea
čájehuvvon ahte prinsihpalaččat lea deaŧalaš ahte maiddái
oahpahusas váldojuvvojit vuhtii sámi dilit. Dilálašvuođaid ferte
láhčit nu ahte olbmot geain lea gelbbolašvuohta boazodoalus
geavahuvvojit resursan oahpahusa oktavuođas.  Lea deaŧalaš
rekrutteret boazosámi nuoraid váldit allaoahpu vai sis maŋŋá lea
vejolašvuohta bargat dakkár ásahusain main lea mearkkašupmi
boazodoalu vuoigatvuođaid ja dárbbuid ovddideapmái. Allaoahpu
galggašii láhčit nu ahte boazosámi nuorat eai váldde oahpu «eret»
sin iežaset servodagas. .  Lassin formalalaš oahpahussii, lea
deaŧalaš ahte mánát ja nuorat ožžot vejolašvuođa oahppat dan mii
gohčoduvvo eahpeformalalaš gelbbolašvuohtan boazodoalus. Dán lágan
gelbbolašvuođa sáhttet mánát ja nuorat buoremusat oahppat dalle go
ieža aktiivvalaččat servet bargguide boazodoalus.  Sámedikki
prioriteremat:.  Sámediggi áigu váikkuhit dan ahte gelbbolašvuohta
boazodoalu ja dan kultuvrra birra nannejuvvo mánáidgárddiin ja
skuvllain, earret eará bargat dan ala ahte skuvllain leat rámmaeavttut
maiguin sáhttet gozihit dán.  Sámediggi áigu bargat dan ala ahte
ovddiduvvojit oahpponeavvut mas boazodoallu lea mielde.  Sámediggi
áigu váikkuhit dan ahte álggahuvvojit ođđa ja buoret doaibmabijut
maiguin movttiidahttit nuoraid geain lea boazodoallofágalaš duogáš
váldit relevánta allaoahpu.  Sámediggi áigu bargat dan ala ahte
ásahuvvo arktálaš eanadoalu ja luonddu geavaheami birra
oahppofálaldat, mas boazodoallu lea guovddážis.  27.  28.16 -
Dutkan (geahča 22. kap lávdegotti árvalusas).  Sámedikki
mihttomearri:.  »Boazodoalu dutkan galgá gozihit boazodoalu
ollislaččat sámi perspektiivva vuođul.».  Lea stuorra dárbu dutkat
boazodoalu. Dutkan galgá leat relevánta daid dárbbuid vuođul mat
bohtet albmosii boazodoalus. Lea deaŧalaš ahte dutkan goziha
ollislašvuođa boazodoalus, nu ahte sierra suorggit boazodoalus
prioriterejuvvojit. Dat guoská ovdamearkka dihte boazodoalu
ekologálaš, biologálaš, ekonomálaš, kultuvrralaš ja servodatlaš
beliide.  Lea dárbu stivret boazodoalu dutkama bajit dási
eamiálbmotperspektiivvaid vuođul. Danne vai boazodoalu duktandárbbuid
sáhttá buorebut gozihit ollislaš perspektiivvas. Lea dárbu bajit dási
stivrii mii galgá gozihit boazodoalu sámi perspektiivva vuođul.
Boazodoalu galggašii dutkat ovttasráđiid olbmuiguin geain lea
duogáš boazodoalus, sihkkarastin dihte eanet ollislaš áššiid
lagadeami mat galget čielggaduvvot. Dainna lágiin oččosedje
dutkanbirrasat buoret vejolašvuođa árbevirolaš boazodoallofágalaš
áddejumiide ja máhtolašvuhtii.  Lea deaŧalaš ahte dutkanbohtosat
buktojuvvojit boazodoalu olamuddui. Dáláš ortnet ahte dieđut
juogaduvvojit soaittahagas ii leat dohkálaš.  Sámedikki
prioriteremat:.  Sámediggi áigu váikkuhit dan ahte boazodoalu dutkan
evaluerejuvvo lávga ovttasráđiid boazodoaluin.  Sámediggi áigu
bargat dan ala ahte boazodoalu dutkan stivrejuvvo bajit dási sámi
perspektiivva vuođul, vai boazodoalu ollislaš dutkandárbu buorebut
gozihuvvo.  Sámediggi áigu fuolahit dan ahte dutkan lea relevánta
daid dárbbuid vuođul mat boazodoalus leat.  Sámediggi oaivvilda ahte
lea deaŧalaš álkiduhttit diehtojorrama boazodoalliide ja earáide, ja
galggašii ásahuvvot guovddáš dihtorvuođđu boazodoalu
dutkanbohtosiid várás.  29.  30.17 - Boazodoallošiehtadus (geahča
10. kap lávdegotti árvalusas).  Sámedikki mihttomearri:.  »Ferte
sihkkarastit dássásašvuođa oasálaččaid gaskka
boazodoallošiehtadusvuogádagas.».  Boazodoallošiehtadusvuogádagas
leat váldošiehtadus ja oanehisáigešiehtadusat. Šiehtadusbealit leat
stáhta Eanadoallodepartemeantta bokte ja NBR. Šiehtadusoktavuođas
leaba NBR ja stáhta formalalaččat dássasaš oasálaččat. Stáhtas
lea váldoáššis geatnegasvuohta ekonomiija ektui, go fas NBR
bealistis lea geatnegas lahtuidis ovddas bargat dan ala ahte
šiehtadus čađahuvvo. Stáhtas Eanadoallodepartemeantta bokte lea
ovddasvástádus šiehtadusa hálddašeamis.  Áddejupmi lea nu ahte
stáhtas galgá maiddái boahtteáiggis leat ekonomálaš ovddasvástádus
boazodoalus. Dán galggašii reguleret šiehtadusa bokte, ja NBR
galggašii maiddái boahtteáiggis leat šiehtadusoasálaš.
Váldošiehtadusa vuolggasadjin lea ahte stáhta ja NBR leaba dássásaš
šiehtadusoasálaččat. Dattetge duohtavuohta dál lea nu ahte
oasálaččat eai leat dássásaččat. Galggašii čielggadit
sierralágan molsaeavttuid geahččalan dihte gávdnat šiehtadusvugiid
maiguin buorebut gozihuvvošii prinsihppa dássásašvuohta stáhta ja
NBR gaskka.  Eará čuoggát maid galggašii árvvoštallat rievdadit
leat: NBR:s galggašii maiddái leat vuoigatvuohta gáibidit
šiehtadallamiid, Ekonomálaš lávdegotti instruksa galggašii
mearriduvvot oasálaččaid gaskasaš šiehtadallamiiguin.
Boazodoallošiehtadusvuogádagas galggašii geahččalit ásahit
nøytrála vuostálasvuođaid čoavdinmekanismmaid. Dán lágan nøytrála
mekanismmat leat viehka dábálaččat šiehtadusoktavuođas. .  Stáhta
stivre boazodoalu oalle detáljadásis jahkásaš
boazodoallošiehtadallamiid bokte. Earret eará čájeha ahte nubbi
šiehtadusoasálaš (stáhta) maŋŋá go šiehtadus lea dahkkojuvvon,
regulere boazodoallošiehtadusa láhkaásahusaid bokte.  Dán vuogádaga
galggašii árvvoštallat dássásašvuođa prinsihpa olis, ja ahte
láhkaásahusat mearriduvvojit šiehtadusa ektui. Láhkaásahusaide
molsaeaktun livčče lunddolaččat sierra šiehtadusat oasálaččaid
gaskka. Čujuhuvvo maiddái ahte doarjjaortnegiid láhkaásahusat leat
moalkái ja eahpečielgasat, ja muhtun láhkaásahusat váikkuhit
maŋosguvlui. Dán beali galggašeaigga ráđđehus ja NBR ovttasráđiid
árvvoštallat. .  Stáhtas lea hálddašanovddasvástádus dan
šiehtadusas mii lea dahkkojuvvon. Stáhta hálddaša maiddái
boazodoallolága. Buohtastahttin dihte namuhit ahte
eanadoallošiehtadusa hálddaša Norgga Eanadoallohálddahus. Fertešii
árvvoštallat movt boazodoallolága ja boazodoallošiehtadusa gaskka
galggašii juohkit hálddašanovddasvástádusa. .  NBR ekonomálaš dili
galggašii nannet nu ahte organisašuvdnii áddojuvvojit buoret eavttut
šiehtadusoktavuođas.  Okta vejolašvuohta dasa ahte šiehtadus ja
láhkaásahusat eai galggaše leat nu detáljadásis, lea dat ahte
ásahuvvošii šiehtadussii čadnojuvvon doaibmadoarjjaortnet, mas
oččošii doarjaga doibmii jos doaibma dávista
njuolggadusaide. Doalliide galggašii addit stuorát
válljenvejolašvuođa dan ektui movt doaibma galgá čađahuvvot.
Sámedikki prioriteremat:.  Sámediggi oaivvilda ahte boazodoalu
oasálašposišuvdna galgá nannejuvvot boazodoallošiehtadusvuogádagas,
nu ahte oasálaččat buorebut šaddet dássásaš šiehtadusbeallin.
Sámediggi oaivvilda ahte šiehtadusaid galggašii rievdadit nu ahte
šattašedje buoret válljenvejolašvuođat doaibmavugiid,
eallostruktuvrra jna. dáfus. .  Sámediggi oaivvilda ahte galggašii
ásahuvvot nøytrála vuostálašvuođaid čoavdinortnet.  Sámediggi áigu
váikkuhit dan ahte boazodoallošiehtadusvuogádat geahčaduvvo. Dás
galggašii maiddái geahčaduvvot šiehtadusa
hálddašanovddasvástádus.  Sámediggi oaivvilda ahte NBR ferte
oažžut eanet ekonomálaš resurssaid, go dainna ovddiduvvošii
maiddái dássásašvuohta oasálaččaid gaskka šiehtadusoktavuođas.
.  31.18 - Boazodoalu hálddašeapmi (geahča 11. ja 12. kap lávdegotti
árvalusas).  Sámediggi oaivvilda ahte Gielda- ja guovludepartemeanta
galggašii váldit badjelasas bajit dási stáhtalaš ovddasvástádusa
boazodoalus. Dasa leat máŋga siva, vuosttažettiin danne go
boazodoallopolitihkka lea deaŧalaš oassi sámi- ja
eamiálbmotpolitihkas. Lea dárbu oažžut eanet ovttastahtton ja
ollislaš sámepolitihka, mas maiddái boazodoallu lea mielde. Dát
guoská guovddáš ja mearrideaddji osiide nugo areálaáššiide ja
kulturbeali goziheapmái. Vásihusat leat čájehan ahte boazodoalu
beroštumit eai leat nu gievrra dalle go gártet gilvalit eará gievrras
beroštumiiguin. Jos ovddasvástádus boazodoalus sirdojuvvošii KGD:ii,
de jáhku mielde livččii dat dalle gievrrat eará beroštumiid ektui,
go dan departemeanttas eai leat eará gilvaleaddji beroštumit. Dasa
lassin lea gieldaministera bargu ovttastahttit ja gozihit sámi
beroštumiid ráđđehusas. Stáhtas berre ain leat dat bajimuš
ekonomálaš ovddasvástádus boazodoalus.  Boazodoalloláhkalávdegoddi
lea buktán rievdadusevttohusa boazodoalloláhkii. Sámediggi oaidná ahte
lávdegoddi evttoha rievdadit guovlluidstivrraid
fylkaboazodoallostivran nu ahte fylkamannis galgá leat ovddasvástádus
boazodoalu hálddašeamis. Sámediggi ii doarjjo dien
árvalusa. Sámedikkis galgá leat guovdileabbo sadji
boazodoallopolitihkas. Dát guoská sihke ealáhuslaš ja
hálddašanbeliide. Sámediggi lea cealkán ahte mihttomearrin lea
hálddašit resurssaid sámi ássan- ja geavahusguovlluin. Boazodoallu
lea guovddáš sámi ealáhus ja sámi kultuvrra deaŧalaš
kulturfaktuvra. Sámedikkis lea erenoamáš ovddasvástádus nannet sámi
ealáhusaid ja kultuvrra. Sámediggi sáhtášii gozihit ollislaš sámi
perspektiivva, go das livččii stuorát ovddasvástádus
boazodoalloáššiin. Dát dagahivččii dan ahte buot deaŧalaš beliid
boazodoalus livččii álkit gozihit.  Dasto ballá Sámediggi ahte jos
boazodoalu hálddašeapmi sirdojuvvošii fylkamannii, de
vuoittahalašii boazodoallu daid eará beroštumiid ektui mat
fylkamannis dál leat -- dát guoská erenoamážit areálaáššiide ja
boraspiriid hálddašeapmái.  Sámediggi oaidná ahte
Doaibmajuogadanlávdegoddi evttoha sirdit fylkaeanadoallostivrra
doaimmaid ja birasgáhttendoaimmaid regiovdnapolitihkkalaš
dássái. Diekkár fámohuhttin fylkamanni doaimmain mieldddisbuktá ahte
dan vuoittu maid Boazodoalloláhkalávdegoddi doaivu juksat, ii leat
vejolaš juksat Doabmajuogadanlávdegotti evttohusa geažil.
Sámediggái addojuvvo čađagaskka eambbo váldi, ja lea lunddolaš ahte
boazodoalu hálddašeapmi, sámi ealáhussan sirdojuvvo
Sámediggái. Sámedikkis lea juo alla gelbbolašvuohta
e.e. arealahálddašeamis ja ealáhusovddidan ruđaid hálddašeamis, ja
dát lea eahpitkeahttá stuorra ovdamunnin.  Sámedikki válddi
boazodoalloáššiin ferte árvvoštallat dárkilit. Lea čielggas ahte
leat ollu stuorra ja deaŧalaš bealit maid ferte čilget. Galggašii
árvvoštallat bargojoavkku nammadeami guoskevaš oasálaččaid gaskka
árvvoštallat dáid beliid.  1.19. Loahpaheapmi (geahca 4. kap
lávdegotti árvalusas).  Sámedikki dievasčoahkkimii ovddiduvvo juohke
nuppi jagi raporta Sámedikki boazodoallopolitihka ja prioriteremiid
birra. Dan oktavuođas galggašii de árvvoštallat lea go dárbu
ođasmahttit Sámedikki boazodoallopolitihka.  Sámediggi čujuha dasa
ahte Boazodoalloláhkalávdegoddi lea meannudan máŋga beali mat dán
áššis leat guoskkahuvvon. Sámediggi háliida máŋŋelis meannudit
Boazodoalloláhkalávdegotti evttohusa.  Evttohus 1 áirasis Jarle
Jonassen, NSR sámediggejoavku:.   11. siidu (Lassičuokkis
prioriteremiidda 12. čuoggá vuolde »Boazodoallu kulturguoddin»:)
Sámedikki atná vuoigatvuođa bealljemerkii sápmelaččaid vieruiduvvan
vuoigatvuohtan, ee. maiddái deaŧalaš áššin árbevirolaš
verdde-vuogádagas, ja áigu bargat dan ovdii ahte dát vuoigatvuohta
dohkkehuvvo formálalaččat. .  9. Bohccuid meahccenjuovvan --
Sámedikki prioriteremat.  Ođđa: Sámediggi áigu bargat dan ovdii
ahte álkidahttit njuovvanbázahusaid deponerema. 
11. Lotnolasealáhusat -- Sámedikki prioriteremat: Ođđa: Sámediggi
áigu bargat dan ovdii ahte ođđa lotnolasealáhusat sáhttet
álggahuvvot. .   17. Boazodoallošiehtadus -- Sámedikki
prioriteremat: Ođđa 3: Sámediggi oaivvilda ahte galget addojuvvot
muhtun guhkitáiggi šiehtadusortnegat. .   Lasáhus: .  â
Sámediggi oaivvilda ahte boazodoalu heahtefoanda ferte fas
doaibmagoahtit. .  â Sámedikki rolla šiehtadusaid oktavuođas
ferte árvvoštallojuvvot.   1. Evttohus 2 áirasis Roger Pedersen,
Sámi válgalihttu:.  4. Boazodoalu areáladilli: Sámedikki prioriteremat
-- RIEVDADEAPMI: Sámediggi oaivvilda ahte ođđa lihkahallamiid sámi
guovlluin ferte bissehit dassážii go areáladilli lea geahčaduvvon. .
.  7. Astoáiggebarttat ja goađit boazodoalloguovlluin: čuovvovaš
čuokkis sihkkojuvvo: .   Sámedikki prioriteremat: Sámediggi áigu
váikkuhit dan sihkkarastima ahte ovddasvástideaddji plána- ja
hukseneiseválddit ráddjejit dakkár visttiid huksema ja geavaheami mat
eai geavahuvvo ealáhusulbmiliidda. .   18. Boazodoalu hálddašeapmi:
1. oassi sihkkojuvvo: 6. oassi rievdaduvvo ná: Sámedikki mielas lea
eahpelunddolaš go Sámediggi ii hálddaš áidna čielga sámi
ealáhusa. Danne ferte boazodoalu hálddašeapmi, sámi ealáhussan,
jođáneamos lági mielde sirdojuvvot Sámediggái. Sámediggi áigu bivdit
ráđđehusa ráhkkanit sirdit hálddašanválddi boahtte
bušeahttaáigodagas. Sámediggi bivdá beassat leat aktiivvalaččat
mielde boahttevaš boazodoallošiehtadallamin. .   Evttohus 3
áirasis Sven-Roald Nystø, Sámediggeráđđi:.  Rievdadus ráđi
mearrádusevttohusa 18. čuoggá 2. oassái. Čuovvovaš oassi boahtá
sadjái:.  Boazodoalloláhkalávdegoddi lea evttohan boazodoallolága
rievdadusaid. Lávdegoddi lea evttohan ahte Stáhta boazodoallohálddahus
áimmahuššá doaimmaid našuvnnalaš dásis Boazodoallostivrra
jođiheami vuolde. Evttohus mielddisbuktá ahte Boazodoallostivra ja
Boazodoallohálddahus Álttas jotkojuvvojit. Sámediggi áigu dál ráddjet
cealkámušaid guovllustivrra hálddašeami rievdadusaide. Sámediggi
oaidná ahte lávdegoddi evttoha rievdadit guovllustivrra
fylkkaboazodoallostivran mas fylkkamánnis galgá leat boazodoalu
hálddašeami ovddasvástádus. Sámediggi ii guorras dien
evttohussii. Sámedikkis galgá leat stuorát guovddáš rolla
boazodoallopolitihkas. Dat guoská sihke ealáhuspolitihkalaš ja
hálddahuslaš gažaldagaide. Sámedikkis lea celkon mihttomearrin
hálddašit sámi ássan- ja geavahanguovlluid resurssaid. Boazodoallu
lea guovddáš sámi ealáhus ja deaŧalaš kulturfaktora sámi
kultuvrras. Sámedikkis lea erenoamáš ovddasvástádus nannet sámi
ealáhusaid ja sámi kultuvrra. Diggi sáhtášii áimmahuššat ollislaš
sámi perspektiivva jus Sámediggi oččošii eanet ovddasvástádusa
boazodoallogažaldagain. Dat mielddisbuvttášii ahte buot deaŧalaš
bealit boazodoalus sáhtášedje vuhtii váldojuvvot buorebut. 
2. Evttohus 4 áirasis Per A. Bæhr, Johttisámiid listu:.   Lasihit
siidui 2 nr. 3 kultuvra: Siidu 3 Sámedikki mihttomeari juksamii lea:.
Sámediggi áigu bargat dan badjelii ahte dálu olbmot ožžot
ruovttoluotta iežaset árbevirolaš boazomearkkaid maid masse 1978
lága rievdadeamis.   Siidu 7 -- nr. 5 Boazolohku.  Lasihit --
čuoggái Sámedikki prioriteremat vuollái.   Sámediggi áigu bargat
dan ala ahte bajimus boazolohkomeroštus ii biddjojuuvvo mátkái ovdal
go ođđa distriktajuogin ašši lea garvvistuvvon Finnmárkkus, mii
boahtá ovdan Stuoradikki mearrádusas nr 28, siidu 107.   Siidu 8 --
nr 8 -- Boraspiret.  Lasihit čuoggái Sámedikki prioriteremiid
vuollái:.   Sámediggi aigu bargat dan nalá ahte juohke eaiggát
oažžu máksot vahágiid ovddas njuolga alccesis.   Siidu 13-14 --
Mánát ja nuorat boazodoalus.  Lasihit Sámedikki prioriteremiid
vuollái, vuosttaš čuoggás:.  â¦. Nanusmahttit mánáid, nuoraid ja
boazodolliid geain ii leat sierra doallu, saji boazodoalus.   Siidu
16-17 nr. 18.  Boazodoallu hálddašeapmi.  Sihkkut 1-5 avsnihtaid. 
Evttohus 5 áirasis Egil Olli, Bargiidbellodaga sámediggejoavku:. 
Rievdadanevttohus 18. čuoggái Boazodoalu hálddašeapmái gullevaš
teakstabihttái.  Olles teakstabihttá sihkkojuvvo ja čuovvovaš
teaksta biddjo dan sadjái:.   Sámediggi ferte leat mielde hábmemin
boazodoallopolitihka eanet guovddáš sajádagas. Sámedikki sajádat
geavatlaš hálddašeamis ferte dárkilit árvoštallot. Lea čielggas
ahte máŋga stuorra ja dehálaš gažaldaga fertejit
čielggaduvvot. Berre maid árvoštallot nammadit bargojoavku guovddáš
oassálastiiguin árvvoštallan dihte daid dilálašvuođaid. 
Lasseevttohus 8. čuoggái Boraspiriid birra.  Ođđa čuokkiscealkka
Sámedikki vuoruhemiide vuollái.   Doaibmabidjun unnidit vahágiid
evttoha Sámediggi ahte árvvoštallojuvvjot avádagat boraspiriid haga
boazoguohtuneatnamiid sisa.   Lasseevttohus 15. čuoggái Oahpahusa
birra: Boazodoallu oahppofágan.   Boazodoallu lea dohkkehuvvon
oahpahusfágan ja Sámediggi áigu johtui bidjat barggu duohtan dahkat
fálaldaga sierra fágaid oassin joatkkaoahpus oahpahuslága mielde.
III.  Jienasteapmi.  39 áirasis ledje 38 čoahkis.  Sámediggeráđi
árvalusas, čuoggás 18 gessojuvvui eret 2. teakstaoassi, ja dan sadjái
bođii árvalus 3.  Jienasteapmi čađahuvvui dáid vuoruid mielde:.
Evttohus 2 rievdadus, čk.4 mearriduvui 26 jienain.  Evttohus 4,
čk. 5, ođđa čuokkis, hilgojuvvui 37 jienain. .  Evttohus 2, čk. 7
sihkkut, hilgojuvvui 35 jienain. .  Evttohus 4, čk. 8, ođđa
maŋimuš čuokkis, hilgojuvvui 33 jienain.  Evttohus 5, čk. 8,
ođđa čuokkis, mearriduvvui 37 jienain.  Evttohus 1, čk. 9, ođđa
čuokkis, mearriduvvui ovttajienalaččat. .  Evttohus 1, čk. 11,
ođđa čuokkis, ovttajienalaččat mearriduvvon.  Evttohus 1 ja
evttohus 4, čuokkis 12 ođđa maŋimuš čuokkis, mearriduvvui
ovttajienalaččat.  Evttohus 4, čk. 14, rievdadus, hilgojuvvui 25
jienain.  Evttohus 5, lasáhus čuoggái 15, mearriduvvui
ovttajienalaččat.  Evttohus 1, čk. 17 ođđa čuoggát,
mearriduvvui ovttajienalaččat. .  Evttohus 4, čk. 18, sihkkut
teakstaosiid 1-5, hilgojuvvui 22 jienain.  Evttohus 2, čk. 18,
sihkkut vuosttas teakstaoasi, hilgojuvvui 33 jienain.  Evttohus 2,
čk. 18, 6. teakstaoasi rievdadus, hilgojuvvui 35 jienain.  Evttohus
3, čk. 18 hilgojuvvui 21 jienain. .  Sámediggeráđi árvalus čuoggái
18, mearriduvvui 20 jienain.  Sámediggeráđi árvalus, earret
mearriduvvon rievdadusat, mearriduvvui ovttajienalaččat.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Sven-Roald Nystø, áššejođih.   2.  Per A. Bæhr.
Sven-Roald Nystø.   .  Einar Lifjell.  3.  Sven-Roald Nystø.  Per
A. Bæhr.   .  Willy Ørnebakk.  4.  Egil Olli.  Olaf Eliassen.  5.
Jarle Jonassen.  Olaf Eliassen.  6.  Magne Ballovara.   7.  John
Henrik Eira.   8.  Magnhild Mathisen.  Olaf Eliassen.   .  Willy
Ørnebakk.   .  Magnhild Mathisen.  9.  Isak Mathis O. Hætta. 
10.  Ragnhild Lydia Nystad.   11.  Roger Pedersen.  Willy
Ørnebakk.  12.  Ole Henrik Magga.   13.  Egil Olli.   14.  Tore
Bongo.   15.  Jarle Jonassen.   16.  Per A. Bæhr.   17.
Margreta Påve Kristiansen.   18.  Einar Lifjell.   19.  John
Henrik Eira.   20.  Sven-Roald Nystø, áššej.   VI.  Sámedikki
mearrádus maŋŋá jienasteami lea ná:.  1. Sámedikki
boazodoallopolitihkka.  Sámi boazodoallu -- ealáhus, eallinvuohki ja
kulturguoddi (geahča 2. kap lávdegotti árvalusas).   Boazodoallu
lea leamaš sámiid guovddáš ealáhus čuđiid jagiid. Ovdeliš áiggiid
leai eanaš boazodoallu mii geavahii sámi guovllu. Dat movt
boazodoallu geavaha eatnamiid arktálaš guovllus lea hirbmat
erenoamáš, ja sámit leat sohkabuolvvaid bokte háhkan alcceseaset
sierra gelbbolašvuođa mii lea lávga čadnojuvvon
resursavuđđui. Boazodoallu ja sámi servodat leat dattetge áiggiid
čađa, erenoamážit maŋimuš čuohtejagiid, áitojuvvon sakka
stuorraservodaga beales, nu ahte boazodoallu earret eará lea massán
ollu dain álgo viiddis ássanguovlluin ja guohtoneatnamiin. 
Boazodoallu lea riikadásis uhca ealáhusaš, danne go olbmuid lohku
ealáhusas lea viehka vuollin. Boazodoalloguovlu lea dál 40% Norgga
areálain, ja lea dieinna lágiin stuorra ealáhus. Ollu sámi guovlluin
lea boazodoallu guovddážis, ja das lea ain stuorra ekonomálaš ja
barggolašvuođa váikkuhus sámi servodahkii. Dat lea maiddái mihtilmas
sámi eallinvuohki, dan seammás go dat lea deaŧalaš ealáhussan.
Boazodoallu lea nugo muđui ge sámi servodat mannan stuorra rievdamiid
čađa maŋimuš logi jagiin. Ealáhus lea ferten heivehit ođđa
rámmaeavttuide dábálaš servodatlaš rievdamiid geažil. Boazodoalu
ealáhuslaš ja kultuvrralaš mearkkašupmi sámi álbmogii dahká
ealáhusa hui mearkkašahttin sámepolitihkalaš oktavuođas. Danne ii
sáhte boazodoallopolitihka árvvoštallat dušše ealáhuspolitihkalaš
perspektiivvas. Láhkaaddi ja eará eiseválddit fertejit álohii vuhtii
váldit dan ahte boazodoallu lea lassin mihtilmas sámi eallinvuohki ja
guovddáš kulturguoddi.  1.1 - Ekologálaččat, ekonomálaččat ja
kultuvrralaččat ceavzilis boazodoallu (geahča 3. kap lávdegotti
árvalusas).  Sámedikki mihttomearri:.  «Sámedikki boazodoallopolitihka
bajimuš mihttomearrin lea juksat ekologálaččat, ekonomálaččat ja
kultuvrralaččat ceavzilis sámi boazodoalu, nu ahte dát mihtilmas
sámi ealáhus, eallinvuohki ja kulturguoddi sihkkarasto, ovddiduvvo ja
nannejuvvo.».  Boazodoallu lea áiggiid čađa leamaš deaŧalaš
kultuvrralaš ja ekonomálaš vuođđu sámi servodagas, ja lea
deaŧalaš ealáhus ollu sámi guovlluin, nugo Sis Finnmárkkus, gos
stuorra oasis álbmogis lea muhtun láhkái oktavuohta
boazodollui. Báikegottiin gos sámit leat uhccitlogus, lea boazodoalus
ealáhusa lassin maiddái mearkkašeaddji sadji
kulturguoddin. Boazodoallu lea máttasámi guovlluin ealli sámi ealáhus,
ja danne dat lea erenoamáš deaŧalaš máttasámi kultuvrra ceavzimii
boahtteáiggis.  Ekologiija, ekonomiija ja kultuvra leat čađa
sorjavaš bealit dan barggus go galgá juksat ceavzilis sámi
boazodoalu. Ferte leat dihtomielalaš dan ektui ahte diet golbma
váldomihttomeari eai soaitte álohii čagadit, erenoamáš deaŧalaš
lea vuhtii váldit kulturosiid dalle go eará oasit geahččaluvvojit
gozihuvvot.  (1) Ekologiija: .  Ekologálaš dássedeaddu lea
absoluhtta eaktu boazodoalu boahtteáigái, ja ekologálaš dássedeattu
vuhtii váldin ferte danne álohii biddjot sámi boazodoalloguovlluid
hálddašeami vuođđun ja rámman. Ealát ferte leat vuođđun
boahtteáiggi boazodollui. Nuppiiguin sániiguin daddjojuvvon ferte
earret eará boazolohku dávistit guohtonresurssaide. Dasa lassin
mearkkaša dat dan ahte eará beliid ja doaimmaid main lea váikkuhus
guohtonresurssaide ferte heivehit ekologálaš dássededdui, nugo
boraspirenállái, ástoáigedoaimmaide, johtolahkii ja luonddu fysálaš
lihkahallamiidda. Dán lágan bealit váikkuhit garrasit ekologálaš
dássededdui boazodoalloguovlluin. Sámediggi áigu váikkuhit ekologalaš
vuođu sihkkarastima ja vuhtiiváldima.  Sámedikki strategiija dán
juksamii lea:.  Optimála boazolohku ja buoremus guhkesáiggi buvttadus
lea eaktun jos boazodoallu galggaš leat ekologálaš.  (2)
Ekonomiija: .  Boazodoalliide ferte sihkkarastit dohkálaš
ealáhusdietnasa. Guhkitáiggi mihttomearrin ferte leat dat ahte
boazodoalliin lea dakkár dienasdássi mainna sáhttá birget almmá ahte
ferte háhkat lassidietnasa olggobealde boazodoalu. Bargosajit
boazodoalus fertejit dohkkehuvvot uhccimusat seamma deaŧalažžan go
dábálaš bargosajit almmolaš ja priváhta sektuvrrain. Dát oidno
erenoamážit áššiin main areálalihkahallamat sámi guovlluin
geahččaluvvojit dahkkojuvvot lobálažžan earret eará dainna ákkain
ahte lihkahallan buktá ođđa bargosajiid. Álohii ii dákkár
oktavuođain váldojuvvo doarvái vuhtii dat ahte lihkahallan čuohčá
boazodoalu barggolašvuhtii, mii juo lea guovllus. .  Oanehat áiggi
badjel lea dárbu buoridit árvoháhkama boazodoalus nu ahte eanet
náláštuhttit buktagiid boazodoalus. Go boazodoalus lea aivve leamaš
biergobuvttadus, de lea dat váttásmahttán
lotnolasealáhusaid. Árvoháhkamis livččii dasto vel dat ávki ahte dat
buvttášii barggu boazodoalu nissoniidda.  Sámedikki strategiija dán
mihttomeari juksamii lea:.  Sámediggi áigu bargat dan ala ahte
váikkuhangaskaomiid geavaheapmi hábmejuvvo dainna lágiin ahte dat
váikkuha buvttadusa nanosmahttima ja ná maiddái ekonomiija
sihkkarastima ealáhusas. Ferte eanet áŋgiruššat árvoháhkamiin ja
lotnolasealáhusaiguin mas boazodoallit biddjojuvvojit guovddážii, vai
boazodoallobearrášat ožžot govttolaš dietnasa bearrašii.  (3)
Kultuvra: .  Lea dárbu ahte boazodoallopolitihka hápmemis, eanet go
ovdal, váldojuvvo vuhtii dat ahte boazodoallu lea mihtilmas sámi
eallinvuohki ja guovddáš sámi kulturguoddi. Árbevirolaš boazodoallu
gáibida dan ahte olles bearaš; nissonolbmot, albmát, nuorat ja mánát
servet iešguđet láhkái dán bargui. Suksessiivvalaš ovdáneapmi, mas
boazodoallu ollu adnojuvvo individuála ja albmáid ealáhussan, lea
negatiiva olles sámi boazodoallokultuvrii. .  Sámedikki strategiija
dán mihttomeari juksamii lea:.  Boahtteáiggi boazodoalus galgá
kulturosiin leat deaŧalaš sadji. Ferte ásahit buoret rámmaeavttuid
das vai nissonat, nuorat ja mánát sáhttet aktiivvalaččat searvat
boazodollui.  2.2 - Boazodoalu riektevuođđu (geahča 5 ja 9.1 kap
lávdegotti árvalusas).  Sámedikki mihttomearri:.  «Lea dárbu
čielgasit lága bokte nannet dan ahte boazodoalus lea iešheanalis
riektevuođđu. Buot njuolggadusat, boazodoalloláhka ja láhkaásahusat
galget ođasmahttot dán vuođul.».  Beroškeahttá das gii
eaiggáduššá eatnama, addá boazodoalloriekti vuoigatvuođaid nugo
bohccuid guohtumiidda, johttimii, bohcco johtolagaide, dárbbašlaš
rusttegiid huksemii, dárbbašlaš muoraid váldimii, bivdimii,
guolásteapmái ja meahcásteapmái jna. Sámi boazodoalus lea iešheanalis
riektevuođđu sorjankeahttá lágas, mii vuođđuduvvo earret eará
dološáiggi rájes geavaheapmái ja boares vieruide. .  Sámiin go leat
eamiálbmot, leat maiddái sierra vuoigatvuođat iežaset árbevirolaš
guovlluide, nugo vuoigatvuohta bargat boazodoaluin, sorjankeahttá
Norgga diggerievttálaš beliin. Dát lea maŋimuš áiggiin čielgasit
dohkkehuvvon riikkaidgaskasaš rievttis/álbmotrievttis.  1. Dološ
áiggi rájes geavaheapmi ja boares vierut.  Maŋimuš áiggiid
riektegeavahus, ollu alimusriekteduomuid hámis, dohkkeha dan ahte
boazodoalus lea iešheanalis riektevuođđu, mii lea ásahuvvon boares
vieruid ja dološ áiggi rájes geavaheami bokte. Danne lea maiddái
čielggas ahte boazoealáhus gáhttejuvvo Vuođđolága § 105 ektui
bággolotnumiin. 1996 boazodoallolága rievdadeami oktavuođas
julggašta maiddái Ráđđehus ahte boazodoalus lea iešheanalis
riektevuođđu, mii lea ásahuvvon dološ áiggiid rájes geavaheami ja
boaresvirot geavaheami bokte. Dát leat deaŧalaš rievdadus mii guoská
norgalaš eiseválddiid oidnui boazodoalloriektái. .  Dan bealis ahte
boazodoalloriektái dál lea dohkkehuvvon iešheanalis riektevuođđu,
lea mearrideaddji mearkkašupmi rievttálaš vuostálasvuođaid
oktavuođas boazodoalu ja eará gilvaleaddji beroštumiid gaskka. Dán
oktavuođas lea áibbas guovddážis dat ahte boazodoalus lea
areálageavahanvuoigatvuohta. Dat go boazodoallorievttis lea
iešheanalis riektevuođđu ráddje lihkahallamiid sámi
boazodoalloguovlluin.  Boazodoalu iešheanalis riektevuođđu boahtá
menddo uhccán oidnosii politihkas, láhkaaddimis ja
hálddašangeavahusas. Sámi vuoigatvuođalávdegoddi lea evttohan láhkii
bidjat riektevuođu (gč. NOU 1997:4, čk. 6.2 s. 329 ja čk. 11.6,
s. 567).  2.Álbmotrievttálaš bealli.  Erenoamážit 1966
ON-konvešuvnna bokte, siviila ja politihkalaš vuoigatvuođaid
hárrrái ja 1989 ILO-konvenšuvnna nr 169 bokte, eami álbmogiid ja
čearddalaš álbmogiid hárrái, lea ásahuvvon riikkaidgaskasaš
riektegáhtten sámi boazodollui. Goappašiid dáid konvenšuvnnaid lea
Norga ratifiseren, ja danne dat geatnegahttet rievttálaččat
norgalaš eiseváldiid.  Norggas lea vuosttažettiin ON-konvenšuvnna,
siviila ja politihkalašvuoigatvuođaid hárrái, 27. artihkkala vuođul
álbmotrievttálaš geatnegasvuohta sihkkarastit dan ahte sámi
boazodoallu gáhttejuvvo beaktilit. Mearrádus geatnegahttá earret eará
gáhttet sámi kultuvrra ja kultuvrra ávnnaslaš vuođu beaktilit. ON:a
olmmošvuoigatvuođakomitea, man bargun lea bearráigeahččat ahte
stáhtat dollet iežaset geatnegasvuođaid dán konvenšuvnna ektui, lea
meannudan golbma sierra váidalusa sámi boazodoalu ektui. Komitea nanne
ahte konvenšuvnna 27. artihkkal guoská čielgasit sámi
boazodollui. Dán mearrádusas daddjo makkár lihkahallamiid sáhttá
lohkat konvenšuvnna rihkkumin árbevirolaš sámi boazodoalus. .
Ovdamearkka dihtii lihkahallamat ja reguleremat mat sáhttet čuohcat
sámi boazodollui dainna lágiin ahte dat ii šat ceavcce, leat vuostá
konvenšuvnna. Olmmošvuoigatvuođakomitea lea cealkán ahte dán lágan
árvvoštallamis ferte vuhtii váldit makkár váikkuhusat sierra
lihkahallamiin leat oktiibuot sámi boazodollui. .  Miessemánu
21. b. 1999 olmmošvuoigatvuođa lága nr. 30 bokte heivehuvvui earret
eará ON-konvenšuvdna siviila ja politihkalaš vuoigatvuođaid birra
norgalaš lágaide. Heivehuvvon konvenšuvnnain lea ollu nannoseabbo
sadji norgalaš rievttis go ovdal, earret eará biddjojuvvo
ON-konvenšuvnna 27. artihkkal ovddabeallái dalle go dat lea
vuostálága eará lágaiguin, geahča olmmošvuoigatvuođa lága
3. paragráfa.  Olmmošvuoigatvuođa láhka ferte maiddái boahtit ovdan
fárrolagaid Vuođđolága § 110 A ja C mearrádusaiguin.
3. Boazodoalloláhka.  Boazodoalloriekti lea kollektiivvalaš sámi
riekti mas lea iešheanalis riektevuođđu sorjankeahttá lágas,
vuođđuduvvon dološ áiggiid rájes geavaheapmái ja boares
vieruide. Dattetge lea boazodoallu guhkes áiggi juo lágain
regulerejuvvon. Láhka lea dál váldoáššis detáljadásis, mas leat
doaibmagohččosat. Orru dego boazodoallu ain geahččaluvvošii
hálddašuvvot ja stivrejuvvot dainna áddejumiin ahte lea dušše
boazodoalloláhka mii regulere boazodoallorievtti. .  Sámedikkis leat
vuordámušat dan bargui maid boazodoalloláhkalávdegoddi lea
bargamin. Livččii hui deaŧalaš ahte láhkalávdegotti
árvvoštallamat ja evttohusat manašedje vuđolaš ja rabas
gulaskuddanproseassa čađa. Sámediggi áigu meannudit
boazodoalloláhkalávdegotti árvalusa gulaskuddanvuoru oktavuođas.
Maŋimuš áiggiid leat oaidnán ahte elliidsuodjalanláhka bahkkehuvvo
namuhuvvot boazodoallolága oktavuođas. Ii leat dohkálaš geahččalit
reguleret boazodoalu elliidsuodjalanlága mearrádusaid bokte. Lea
liikká dárbu heivehit boazodoalu elliidsuodjaleami beliid
elliidsuodjalanlágas.  Sámedikki prioriteremat:.  Sámediggi áigu
bargat dan ala ahte boazodoalu sorjankeahtes rievttálaš vuođđu
čielgasit dárkilasto lágas.  Sámediggi áigu váikkuhit dan ahte buot
relevánta lágat geahčaduvvojit dainna áigumušain ahte boazodoalu
sierra riektevuođđu nanosmahtto, ja čielgasit mearriduvvo lágain ja
heivehuvvo daidda.  3.  4.3 - Boazodoalu iešstivren (geahča 7. kap
lávdegotti árvalusas).  Sámedikki mihttomearri:.  «Sámediggi áigu
aktiivvalaččat váikkuhit dan ahte boazodoalu iešstivren nannejuvvo,
erenoamážit danne go boazodoalu dáláš njuolggadusat ja šiehtadusat
garrasit váikkuhit dan ahte boazodoallu šaddá ovttalágan buot
guovlluin.».  Stáhta lea dađistaga stivregoahtán nannoseabbot
boazodoalu detálja dási lágaid ja šiehtadusaid bokte, mas uhccán lea
vuhtii váldojuvvon ealáhusa iešstivren, dološ áiggiid rájes
geavaheapmi ja árbevirolaš bealit. Boazodoalliin lea dál hui unnán
vejolašvuohta organiseret boazodoalu ja bargat dainna árbevirolaš ja
báikkálaš doaibmaminstariid ektui, erenoamážit detálja dási
njuovvangáibádusaid geažil. Dán lágan uniformeren sáhttá dagahit dan
ahte boazodoalu báikkálaš, árbevirolaš ja kultuvrralaš bealit
sáhttet jávkat.  Lea dárbu oažžut stuorát válljenvejolašvuođa,
earret eará das movt ovttaskas doalli organisere doalus. Ovttaskas
doalli oainnat ferte heivehit doaimma addojuvvon eanadieđálaš,
ekologálaš ja ekonomálaš eavttuide. Dán lágan iešstivren lea
deaŧalaš jos galgá juksat ja sihkkarastit ceavzilis boazodoalu.
Boazodoallopolitihkkii lea oalle guhkás geavahuvvon eanadoalu
buvttadus- ja rámmaeavttut, main ovttabealádit deattuhuvvo
biergobuvttadus. Dát lea čuohcan boazodoalu kultuvrralaš beliide ja
mihtilmasvuođaide. Sámedikki oainnu mielde lea njuovvama ja
eallostruktuvrra detálja dási stivren áittan árbevirolaš sámi
doaibmavugiide.  Sámedikki prioriteren:.  Sámediggi deattuha ahte lea
deaŧalaš addit ealáhusbargui válljenfriijavuođa. Dát mearkkaša dan
ahte boazodoallu galgá leat guovddážis go ealáhussii hábmejuvvojit
rámmaeavttut.  5.  6.4 - Boazodoalu areáladilli (gč 6. kap
lávdegotti árvalusas).  Sámedikki mihttomearri:.  «Mihttomearrin ferte
leat sihkkarastit ahte boazodoallu ii šat eanet masse
eatnamiid. Ferte árvvoštallat movt ovdal massojuvvon
boazdoalloguovlluid dál sáhtášii addit ruovttoluotta
boazodollui. Dasto fertešii geahčadit vejolašvuođa váldit atnui
areálaid mat eai leat geavahuvvon boazodoalu ulbmiliidda dego
buhtadussan massojuvvon eatnamiidda.» .  Boazodoalu guohtoneatnamiid
gáržun lea duođalaš áitta ealáhusa boahtteáiggi leahkinvuđđui. Go
bahkkemat lassánit sihke almmolaš ja priváhta beroštumiid beales, de
gáržuda dat dađistaga guohtoneatnamiid. Daid
beroštupmivuostálasvuođaid oktavuođas stuorraservodaga ja
boazodoalu gaskka, lea oppalaččat nu ahte boazodoallu dat
vuoittahallá. Maŋimuš 50-60 jagiin lea boazodoallu massán nu ollu
guohtoneatnamiid, ii ge oro šat gierdamin massit maidege. Boazodoallu
ii leat ožžon ođđa eatnamiid buhtadussan massojuvvon eatnamiid
ovddas.  Dál lea dárbu nannet rievttálaš areálagáhttema
boazodoalus. Dán oktavuođas lea deaŧalaš árvvoštallat sierra
areálalihkahallamiid ollislaš váikkuhusaid
boazodoalloguovlluin. Muhtun boazodoalloguovlluin lea sierra
areálalihkahallamiid supmi nu stuoris ahte dat áitá boazodoalu
leahkima vuođu. Lea dárbu fas álgit hállat buhtadusaid birra
boazodollui, vai boazodoallu oččošii buhtadusa muhtun ráji daid
eatnamiid ovddas maid leat massán. Sámi boazodoalloguovllut vásihit
bahkkema olmmošlaš doaimmaid geažil. Turisttat mannet guhkkelii
luonddus, dasa lassin bohtet sierra ealáhus- ja industriijadoaimmat
ođđa guovlluide, ja dađistaga go teknologiija šaddá buoret, de
olahit dát ođđa guovlluide ja resurssaide.  Meahcceareála eavttuid
stivrejit dávjá dat servodatsuorggit, main leat eará ulbmilat go
váikkuhit ceavzilis boazodoalu doalaheami. Erenoamážit gávpogiid ja
čoahkkebáikkiid lahkosiin bahkkejit ollugat deaŧalaš
boazodoalloguovlluide.  Guhkkin boahtán ja báikkálaš nuoskkideamit
áimmus ja luonddus, ja mohtorfievrruid riedja sihke eatnamis ja
čážiin váikkuhit negatiivalaččat boazodoalloguovlluin. Norgalaš
eiseválddit leat mieđihan ahte dán lágan muosehuhttimiin leat stuorra
negatiivvalaš vaikkuhusat birrasii ja ealliide.  Mii guoská
váttisvuođaide eanadoalu/eanaeaiggádiid ja boazodoalu gaskka, de
čujuhit daid ollu rievttálaš nákkuide main boazodoalu vuoigatvuođat
leat eahpiduvvon, erenoamážit máttasámiguovlluin. Dát nákkut
čuožžilit dábálaččat danne go boazodoalu geavahanriekti
eahpiduvvo. .  Go boraspiret oppa áiggi lassánit boazodoalloguovlluin,
de lea dat ge duohta áittan ceavzilis boazodoalu
mihttomearrái. Boraspiriid lassáneami geažil ii sáhte muhtun
guohtoneatnamiid oppanassiige albmaláhkái geavahit
boazodoalloguovlluin, mii fas ain eanet gáržuda guohtoneatnamiid ja
lea stuorra noađđin eará guovlluide.  Eahpitkeahttá lea ávkin
boazodollui ja sámi beroštumiide dat go guovllut gáhttejuvvojit
lihkahallamiid vuostá olggobealde. Muhto lea deaŧalaš muitit ahte
gáhtten ii galgga šaddat hehttehussan ealáhusbargui
boahtteáiggis. Vásihusat čájehit ahte gáhttenplánain ja gáhttenplána
evttohusain ii addojuvvo doarvái sadji árbevirolaš sámi geavaheapmái
ja ealáhusbargui. Danne lea ge deaŧalaš ahte gáhttennjuolggadusat
árvvoštallojuvvojit ođđasis, dainna áigumušain ahte
gáhttenpolitihkka nannoseabbot gozihivččii sámi beroštumiid, ja
bijašii eamiálbmot beroštumiid guovddážii. Dainna lágiin sáhttet
ráfáiduhttimat boahtteáiggis bidjat vuođu lagat ovttasbargui, go mii
dál lea leamaš sámi beroštumiid ja gáhtteneiseváldiid gaskka. Fertet
menddo dávjá vuosttildit gáhttenplánaid dan geažil go sámi
beroštumit nu uhccán aktiivvalaččat váldojuvvojit vuhtii
gáhttenpolitihka hápmemis. Danne fertešii ge Sámediggi boahtteáiggis
oažžut guovddáš saji sámi guovlluid eana- ja luondduresurssaid
hálddašeamis.  Plána- ja huksenláhka lea okta deaŧalaš
váikkuhangaskaoapmi sámi luondduvuođu suodjaleamis. Lea deaŧalaš
ahte dan plána- ja huksenlága reviderenbarggus mii lea jođus
heivehuvvo láhkii guovddáš mihttomearrin dat ahte sihkkarastit sámi
kultuvrra luondduvuođu. Dán sáhttá dahkat deattuhannjuolggadusa bokte
plána- ja huksenlága ulbmilparagrafas ja váikkuhaniskanmearrádusain.
Lea čielga dárbu buorebut ovttastahttit boazodoallolága ja plána- ja
huksenlága. Gielddaide ja fylkagielddaide livččii ovdamunnin
oažžut gova gustovaš orohatrájiin ja geahčastaga boazodoalu
ollislaš resursadárbbus beaivválaš areálahálddašeamis. Sáhtášii
leat ovdamunnin jos boazodoalu areáladárbbut livčče biddjojuvvon
areálaplánii. Eará doaibmabijut sierra lágaid vuođul maid galggašii
ovttastahttit plána- ja huksenlágain, leat eanadoallodoaibmabijut nugo
ođđa bealdduid ja meahccegeainnuid ráhkadeapmi. Dát leat ođđa
doaibmabijut ja lihkahallamat areálain ja dain leat stuorra
váikkuhusat meahccegeavaheapmái, biologálaš šláddjivuhtii,
boazodollui, kulturmuittuide ja kulturbirrasii.  Sámedikki
prioriteremat:.  Sámediggi áigu ain bargat dan ala ahte boazodoalu
areáladárbbut sihkkarastojuvvojit.  Sámediggi áigu váikkuhit dan ahte
boazodoalu areáladili geahčadeapmi álggahuvvo jođáneamos lági
mielde. Dál lea dárbu oažžut ollislaš geahčastaga ovdánanminstaris
ja otnáš areáladilis. .  Sámediggi oaivvilda ahte ođđa
lihkahallamiid sámi boazodoalloguovlluin ferte bissehit dassážii go
areáladilli lea geahčaduvvon.  Sámediggi áigu bargat dan ala ahte
oččodit ruovttoluotta daid boazodoalloeatnamiid maid ovdal leat
massán, ja oččodit sámi boazodollui ođđa guohtonguovlluid.
Sámediggi áigu váikkuhit dan ahte árvvoštallojuvvo sáhtášii go
ii-rievttálaš vuostálasvuođaid čoavdinmekanismmaiguin gávdnat
čovdosiid eanadoalu/eanaeaiggádiid ja boazodoalu gaskasaš
vuostálasvuođaide.  Sámediggi áigu aktiivvalaččat bargat dan ala
ahte plána- ja huksenláhka buoreduvvo sámi areálaberoštumiid
ektui. Sámediggi gáibida sierra ovddastusa plánaláhkalávdegottis.
7.  8.5 - Boazolohku -- guohtonvuođđu (gč 18. kap lávdegotti
evttohusas).  Sámedikki mihttomearri:.  «Bajit dási mihttomearrin
ferte leat dat ahte boazodoaluin galgá bargat ekologálaččat
dohkálaš vugiin. Boazologu ferte heivehit guohtoneatnamiid ektui, ja
dan oktavuođas ferte dego váldonjuolggadussan váldit vuolggasadjin
dálveguohtoneatnamiid. Eará doaimmaid boazodoalloguovlluin ferte
maiddái heivehit ekologálaš beliide ja ođđaset diehtagii
lihkadallamiid beavttu ja olggut muosehuhttimiid ektui.».  Go galgá
heivehit boazologu resursadillái, de ferte prioriteret barggu bajimuš
boazologu ektui orohaga nammii. Lea deaŧalaš ahte orohagat
aktiivvalaččat servet dán bargui. Dan oktavuođas go mearriduvvo
boazolohku doalu nammii, ferte leat čielggas mii lea orohaga bajimuš
boazolohku. Bajimuš boazologu mearridettiin lea deaŧalaš sirret
optimála boazologu ja maksimála boazologu gaskka. Optimála boazolohku
šaddá álohii leat uhccit go maksimála, ja addá stuorámus guhkes áiggi
buvttadusa ja dasto guohtoneatnamat geavahuvvojit optimalalaččat
almmá ahte guohtonvuođđu fuotnána. Maksimála boazologu oktavuođas
lea dárbu heajos jagiin sierra dábálaš doaibmabijuide (biebman jna.)
bisuhan dihte boazonáli. Optimála boazolohku ferte leat guhkes áiggi
mihttomearri boazologu heiveheapmái. .  Lassin boazolohkui váikkuhit
maiddái fysálaš lihkahallamat, eará muosehuhttimat olggobealde
boazodoalu ja laskan boraspiret, sakka boazodoalu guohtonresurssaide.
Sámedikki prioriteremat:.  Sámediggi áigu čuovvut boazologu
láhkaheivehanbarggu dárkilit.  Sámediggi áigu váikkuhit dan ahte dát
bargu geahčaduvvo ollislaš perspektiivvas, mas bealit nugo
boazolohku, lihkahallamat, muosehuhttimat ja boraspiret leat oassin.
9.  10.6 - Teknihkalaš veahkkeneavvut boazodoalus ja
mohtorfievrruiguin johtin meahcis (gč 19. ja 20. kap lávdegotti
árvalusas).  Sámedikki mihttomearri:.  «Mihttomearrin galggašii leat
dat ahte doallat teknihkalaš veahkkeneavvuid geavaheami boazodoalus
dakkár dásis mii dávista prinsihppii ceavzilis boazodoallu. Dasto
váikkuhit dan ahte boazodoallu oažžu daid seamma eknomomálaš
rámmaeavttuid mat eará vuođđoealáhusain leat. Ii-ealáhuslaš
vuodjima boazodoalloguovlluin ferte doalahit vuollin. Dát ferte
guoskat maiddái dan ii-ealáhuslaš vuodjimii skohteriiguin.».
Ođđaáigásaš boazodoalus lea váttis bargat teknihkalaš
veahkkeneavvuid haga. Dattetge ferte dán lágan veahkkeneavvuid
geavahit hui várrugasat, earret eará dan geažil go lea dárbu
suodjalit ja gaskkustit árbevirolaš boazodoallofágalaš diehtaga ja
máhtolašvuođa. Dán oktavuođas lea ovttaoaivilvuohta das ahte lea
dárbu geahčadit movt áiddit ja mohtorfievrrut geavahuvvojit
boazodoalus.  Boazodoalus leat hui eahpeoiddolaš divatortnegat go
daid buohtastahttá omd. eanadoaluin, mii guoská teknihkalaš
veahkkeneavvuid oastimii. Ovdamearkka dihtii ožžot boazodoallit
ruovttoluotta skohtermomssa dušše juohke nuppi jagi. Dasto lea
čujuhuvvon ahte boazodoalus ii leat makkárge investerendoarjja, nugo
guolástusas ja eanadoalus lea. .  Mohtorfievrruiguin johtimis meahcis
lea dat váikkuhus ahte dat muosehuhttet riejain ja muđui ealliid,
maiddái bohccuid. Dasto billista dat eatnamiid sakka ja loaktá daid.
Ii-ealáhuslaš mohtorjohtalusa meahcis ferte doallat unnimus dásis,
danne go dat vaháguhttá hui sakka birrasa ja
boazodoalu. Meahcceresurssaid aktiivvalaš geavaheapmi ja daiguin
ávkkástallan nugo meahcásteapmi, guolásteapmi ja murjjiid čoaggin
leat guovddážis dálolaččaid sámi kultuvrras, ja ollugiidda leat dat
ain deaŧalaččat borramuš- ja ealáhusgáldun. Danne dáhttu Sámediggi
ahte dáláš njuolggadusat ja njuolggadusaid geavahus heivehuvvojit
báikegottiid olbmuid dárbbuide meahccegeavaheami oktavuođas nugo
omd. meahcásteamis, guolásteamis ja muorječoaggimis.  Mihttomearrin
ferte leat stivret mohtorfievrruid geavaheami meahcis nu ahte
báikegottiid olbmot, geat árbevirolaččat geavahit guovlluid, sáhttet
geavahit mohtorfievrruid iežaset dárbbuide.  Sámedikki
prioriteremat:.  Sámediggi oaivvilda ahte boazodoalu
divanjuolggadusaid ferte buoridit.  Sámediggi áigu árvvoštallat
doarjjaortnegiid sierra investeremiid várás boazodollui.  Sámediggi
oaivvilda ahte lea dárbu árvvoštallat teknihkalaš veahkkeneavvuid ja
mohtorfievrruid geavaheami boazodoalus, birasárvvuid ja luondduvuođu
ektui.  Sámediggi áigu bargat dan ala ahte ii-ealáhuslaš
mohtorvuodjin ráddjejuvvo ja ahte láhtut biddjojuvvojit daid
johtolagaide mat juo leat, ja báikegottiid olbmuid meahccegeavahan
dárbbut váldojuvvojit vuhtii.  11.  12.7 - Astoáiggebartat ja
goađit boazodoalloguovlluin (gč 24. kap lávdeg.árv.).  Sámedikki
mihttomearri:.  »Astoáiggebarttaid ja gođiid huksema ja geavaheami
boazodoalloguovlluin galggašii ráddjet.».  Astoáiggebartat ja goađit
leat viehka stuorra váttisvuohtan boazodoalu ealáhusbargui. Dán lágan
bissovaš visttiid geažil johtalit olbmot eanet meahcis, maiddái
mohtorfievrruiguin boazodoalloguovlluin. .  Astoáiggebarttaid ja
--gođiid huksema boazodoalloguovllus galggašii ráddjet, muhto dat ii
galgga dattetge hehttet daid dálolaččaid huksemis gođiid ja
barttaid, geat árbevirolaččat leat geavahan meahci ealáhussan, ja
guovlugullevašvuođa dikšun árvvoštallojuvvo earáláhkái go huksen
dábálaš astoáiggeulbmiliidda.  Sámedikki prioriteremat:.  Sámediggi
áigu váikkuhit dan sihkkarastima ahte ovddasvástideaddji plána- ja
hukseneiseválddit ráddjejit dakkár visttiid huksema ja geavaheami mat
eai geavahuvvo ealáhusulbmiliidda.  13.  14.8 - Boraspiret
(gč. 17. kap lávdegotti árvalusas).  Sámedikki mihttomearri:.  »Ferte
oažžut buoret dássedeattu boraspiriid ja boazodoalu gaskka. Dasto
galgá boazodoallu oažžut buhtadusaid daid duohta vahágiid ovddas
maid boraspiret dagahit.».  Biologálaš šláddjivuohta lea vuođđun
eamiálbmogiid eallimii miehtá máilmmi, ja lea deaŧalaš sihkkarastit
dan. Lea dárbu oažžut buoret dássedeattu boazodoalu ja boraspiriid
gaskka.  Vuohki movt boraspiret hálddašuvvojit Norggas buktá stuorra
váttisvuođaid boazodollui. Ollu boazodoalloguovlluin leat dál menddo
ollu boraspiret. Dát dagahit boazodollui stuorra ekonomálaš vahágiid
jahkásaččat. Ealáhusa logut čájehit ahte sullii 40%
gaskamearálaččat riikadásis masset buvttadusas boraspiriide. .
Boraspireváttisvuođaid oktavuođas lea erenoamáš áigeguovdil
Bern-konvenšuvdna. Lea deaŧalaš ahte Bern-konvenšuvnna
čuovvuleapmi geahčaduvvo daid riikkaidgaskasaš eamiálbmogiid
vuoigatvuođaid olis mat leat guston maŋimuš logi jagi. Erenoamáš
áigeguovdilat leat ILO-konvenšuvdna nr 169 ja ON-konvenšuvdna
siviila ja politihkalaš vuoigatvuođaid hárrái,
27. artihkkal. ON-konvenšuvdna siviila ja politihkalaš
vuoigatvuođaid hárrái lea dál heivehuvvon
olmmošvuoigatvuođaláhkii. Lága goalmmát paragráfas lea mearrádus
ovdamuni ektui vuostálasvuođaid oktavuođas.  Boraspiriid ferte
geahpedit dain guovlluin gos ollu ealliid borret boraspiret. Ferte
šaddat álkit viežžakeahttá lobi ovdagihtii, njeaidit ealliid mat
vaháguhttet. .  Lea čájehan ahte buhtadusnjuolggadusaid vuođul ii
oažžo buhtadusa daid vahágiid ovddas maid boraspiret duođas leat
borran. Lea dárbu johtilit vuđolaččat ođasmahttit njuolggadusaid,
nu ahte vahágiid sáhttá mihtidit duohta vahágiid vuođul.  Eanadoalus
ja boazodoalus lea oktasaš dat ahte leat stuorra
boraspirevahágat. Dán guovtti ealáhusa ovddasteaddjit galggašedje
geahččalit ovttasráđiid čoavdit dieid oktasaš hástalusaid otnáš
boraspirehálddašeami ektui.  Sámedikki prioriteremat:.  Sámediggi
oaivvilda ahte boraspiriid ferte reguleret dain guovlluin gos ollu
masset bohccuid ja šibihiid boraspiriide. .  Sámediggi oaivvilda ahte
ferte bidjat johtui dárbbašlaš doaibmabijuid maiguin buhtadit daid
vahágiid mat ealáhussii leat šaddan. Doaibmabijuiguin ferte maiddái
buhtadit vahágiid maŋŋáváikkuhusaid.  Sámediggi áigu bargat dan ala
ahte buhtadusnjuolggadusat rievdaduvvojit nu ahte duohta vahágiid
ovddas sáhttá oažžut buhtadusa.  Sámediggi oaivvilda ahte
boraspiriid bivdinortnega ferte buoredit.  Doaibmabidjun unnidit
vahágiid evttoha Sámediggi ahte árvvoštallojuvvjot avádagat
boraspiriid haga boazoguohtuneatnamiid sisa.  15.  16.9 - Bohccuid
meahccenjuovvan (gč. lávdegotti evttohusas kap. 21).  Sámedikki
mihttomearri:.  »Bohccuid galggašii ain sáhttit njuovvat meahcis,
ekonomálaččat ávkkálaš, ekologálaččat riekta ja kultuvrralaččat
deaŧalaš árbevierrun.».  Bohccuid gustovaš
meahccenjuovvannjuolggadusat eai leat heivehuvvon boazodollui eai ge
boazodoalu rámmaeavttuide. Danne ferte njuolggadusaid
rievdadit. Ovdamearkka dihtii lea mearrádus mii guoská
njuovvanbázahusaide eahpegovttolaš garas. Dávjá lea
fealtanjuovvamiidda molsaeaktun dat ahte fievrridit bohccuid guhkes ja
lossa gaskkaid. Dáid ođđa njuolggadusaid geažil šaddet boazodollui
eahpegorrelaš stuorra liige njuovvangolut.  Sámedikki
prioriteremat:.  Sámediggi áigu bargat dan ala ahte meahcis ain sáhttá
njuovvat bohccuid, dalle go dat lea deaŧalaš sihke ekonomálaččat
ja kultuvrralaččat boazodoalu boahtteáigái.  Sámediggi áigu
váikkuhit dan ahte bohccuid meahccenjuovvannjuolggadusat
rievdaduvvojit dainna lágiin ahte boazodoalu kultuvrralaš bealit
dohkálaččat vuhtii váldojuvvojit .  Sámediggi áigu bargat dan ovdii
ahte álkidahttit njuovvanbázahusaid deponerema.   17.10 -
Árvoháhkan boazodoalus (ii leat lávdegotti árvalusas).  Sámedikki
mihttomearri:.  « Boazodoalu buoret árvoháhkamis livčče
positiivvalaš váikkuhusat ekonomálaš, ekologálaš ja kultuvrralaš
ceavzi boazodoalu mihttomeriid juksamii.«.  Ekonomálaš ovdáneapmi
boazodoalus čájeha ahte lea nana dárbu nannet árvoháhkama ealáhusas
oppalaččat. Boazodoalus lea dárbu nannet dietnasa ja árvoháhkama, ii
dušše boazodoalu bearrašiid ekonomiija dihte, muhto maiddái
sihkkarastin dihte ealáhussii ollislaččat dohkálaš ekonomálaš
ovdáneami.  Sámediggi lea ovddidan evttohusa ahte galggašii
ráhkaduvvot sierra sámi árvoháhkanprográmma, mas vuođđun biddjojuvvo
ealáhuslaš ja ollislaš jurddašeapmi. Sámediggi čujuha ahte lea
mearriduvvon álggahuvvot našuvnnalaš árvoháhkanprográmma
borramušbuvttadusa várás, man organiseren ja stivrenstruktuvra orru
mearriduvvon. Lea deaŧalaš ahte boazodoallu oažžu guovddáš saji
progámmas.  Sámediggi oaidná lunddolažžan ahte boazodoalli
biddjojuvvo guovddážii árvoháhkanprográmma hápmemis ja
čuovvuleamis. Ollislaš áŋgiruššan olles árvoráiddus lea eaktun
jos galgá sáhttit bajidit ovttaskas boazodoalli árvoháhkama. Dát
váikkuha árbevirolaš kultuvrra suodjaleami boazodoalus. .  Dán lágan
árvoháhkanprográmmas lea deaŧalaš deattuhit: buvttaovddideami ja
ođđaháhkama, oalgebuktagiiguin buorebut ávkkástallama, buktagiid
márkaniidda heiveheami, sámi borramušvieruid ovddideami ja
gaskkusteami, gelbbolašvuođa bajideami buot osiin ja
áŋgiruššamiid lotnolasealáhusaiguin.  Árvoháhkanprográmmas lea
stuorra hástalussan sihkkarastit ahte nissonolbmot gessojuvvojit
aktiivvalaččat mielde prográmmii dainna áigumušain ahte
sihkkarastit sin searvama boazodoalus ollu eanet go dál. .  Sámedikki
prioriteremat:.  Sámediggi áigu oppalaččat deattuhit árvoháhkama
boazodoalus.  Sámediggi áigu bargat dan ala ahte árvoháhkanprográmmas
sihkkarastojuvvo dat ahte boazodoallu bajida iežas árvoháhkama earret
eará daid ráhkadanávdnasiid ja gelbbolašvuođa vuođul mii
boazodoalus lea.  18.  19.11 - Lotnolasealáhusat (ii leat lávdegotti
árvalusas).  Sámedikki mihttomearri:.  «Sámedikki mihttomearrin
ealáhusovvdidanbarggus lea prioriteret
lotnolasealáhusaid. Lotnolasealáhusat addet dávgasis
heivehanvejolašvuohta.».  Lotnolasealáhusain lea álohii leamaš
deaŧalaš mearkkašupmi sámi kultuvrii ja ealáhusoktavuođas, ja dat
lea deaŧalaš vuohki sihkkarastit dienasvuođu, sihke ruđaid ja
borramušaid dáfus. Servodat lea rievdan nu ahte dál eai leat
bearrašiin dat seamma dienasgáldut mat ovdal leat leamaš. Sámedikkis
lea sierra ortnet lotnolasealáhusaid várás. Ortnegii gullet maiddái
dat boazodoallit geain leat eará ealáhusat oalgeealáhussan. Sámediggái
lea stuorra hástalussan buoridit politihka váikkuhangaskaomiid ektui
nu ahte lotnolasealáhusat ovddiduvvojit eanet ekonomálaččat
gánnáhahttin. Dán oktavuođas lea Sámediggi álgán evalueret
lotnolasealáhusaid doaibmadoarjaga gávdnan dihte molsaeavttuid
váikkuhangaskaomiide.  Boazodoallopolitihkka lea hui uhccán deattuhan
lassidienasvejolašvuođaid ealáhusas. Lotnolasealáhusaiguin
boazodoalus ferte áŋgiruššat bálddalagaid bajit dási mihttomeriin
ahte ealáhussii sihkkarastojuvvo ekonomálaš, ekologálaš ja
kultuvrralaš ceavzilvuohta.  Sekundearaealáhusat -- boazodoalu
ráhkadanávdnasiiguin sáhttá buorebut bajidit árvoháhkama
duojis. Bohccobierggu ja eará boazobuktagiid eanet náláštuhttin ii
bajidivččii dušše árvoháhkama, muhto maiddái sáhtášii
sihkkarastit dan ahte nissonat eanet servet boazodoalus.
Tertiearaealáhusaiguin -- doaibma- ja vásihusturismmain sáhtášii
buorebut ávkkástallat. Hástalussan lea ráhkadit fierpmádaga dás
doalliid ja mátkeservviid gaskka. Dát ferte dahkkot sámi
eavttuiguin. .  Sámedikki prioriteremat:.  Sámediggi áigu ovddidit
váikkuhangaskaomiid geavaheami lotnolasealáhusaid ektui, sihkkarastin
dihte dienasvuođu boazodoalus.  Sámediggi áigu evalueret
lotnolasealáhusaid doarjjaortnega.  Sámediggi áigu bargat dan ovdii
ahte ođđa lotnolasealáhusat sáhttet álggahuvvot.  20.  21.12 -
Boazodoallu kulturguoddin (geahča 8. kap lávdegotti árvalusas).
Sámedikki mihttomearri:.  »Ferte buorebut vuhtii váldit dan ahte
boazodoallu lea sámi kulturguoddi.».  Boazodoallu lea don dološ
áiggiid rájes leamaš guovddážis sámi servodagas, ja dat lea danne
mearrideaddji ollu mearridan sámi servodaga, kultuvrra ja giella
ovddideami. Boazodoallu lea dasa lassin go lea ealáhus maiddái hirbmat
deaŧalaš oassi kultuvrras ja eallinvuogis. Boazodoallu lea mihtilmas
ealáhus ja eallinvuohki mii lea sámi álbmoga identitehta faktuvra. .
Boazodoallu váikkuha ain sakka sámi giela, sosiála fierpmádaga,
fuolkevuođa, bivttasárbevieruid, borramušárbevieruid,
máhtolašvuođa luonddu, birrasa ja bohccuid birra, árvvuid, ja sierra
kultuvrralaš ja sosiálalaš čájehanvugiid doalaheami. .  Dasa lassin
go boazodoalus lea deaŧalaš ealáhuslaš doaibma, de lea dat maiddái
sámi kulturguoddin máŋggaláhkái deaŧaleabbo go goassige ovdal,
earret eará ovddit áiggiid dáruiduhttinpolitihka geažil ja dan
geažil go stuorra servodat olggobealde áitá sámi kultuvrra ja
giela. Danne lea boazodoalus áibbas deaŧalaš mearkkašupmi sámi
identitehtii ja kultuvrii, erenoamážit lullisámi guovlluin.
Boazodoalus lea positiivvalaš váikkuhus mánáid ja nuoraid
oahpahussii, ja danne lea deaŧalaš ahte dán lágan oahpahus ja
gelbbolašvuohta adnojuvvo árvvus ja dohkkehuvvo.  Sámedikki
prioriteremat:.  Sámediggi áigu aktiivvalaččat váikkuhit dan ahte
boazodoallopolitihkka nannoseabbot gehččojuvvo stuorát
sámepolitihkalaš oktavuođas, ja ahte boazodoalu kultuvrralaš bealit
ožžot guovdileabbo saji politihka hápmemis.  Sámediggi áigu
váikkuhit dan ahte áŋgiruššo nannoseabbot boazodoalu kultuvrralaš
prošeavttaid, prográmmaid ja oahpahusa ektui, ja daidda addojuvvojit
stuorát ekonomálaš resurssat.  Sámedikki atná vuoigatvuođa
bealljemerkii sápmelaččaid vieruiduvvan vuoigatvuohtan, ee. maiddái
deaŧalaš áššin árbevirolaš verdde-vuogádagas, ja áigu bargat dan
ovdii ahte dát vuoigatvuohta dohkkehuvvo formálalaččat. Sámediggi
áigu bargat dan badjelii ahte dálu olbmot ožžot ruvttoluotta
iežaset árbevirolaš boazomearkkaid maid masse 1978 lága
rievdadeamis.   22.13 - Nissonolbmot boazodoalus (geahča 13. kap
lávdegotti árvalusas).  Sámedikki mihttomearri:.  »Oppalaš
rámmaeavttut nissonolbmuide boazodoalus galget buoreduvvot nu ahte
nissonat ožžot duohta vejolašvuođa searvat lunddolaččat
boazodoalus.».  Lágat, hálddašangeavahus ja boazodoallošiehtadus
leat hedjonahttán sakka nissonolbmuid boaresvirot vuoigatvuođaid ja
nissoniid dili boazodoalus. Orru ahte lea dárbu geahčadit ja heivehit
máŋgga lága boazonissoniid dilide. Dás namuhit; 09.06.1978
boazodoallolága, vearro- ja divadatlága, oadjolága, náittosdillelága
ja árbelága.  Lea deaŧalaš deattuhit ahte maiddái nissoniid dilli
galgá leat lunddolaš oassi buot surggiin
boazodoallopolitihkas. Politihka ja njuolggadusaid hápmemis, ja
hálddašangeavahusas, lea dárbu vuhtii váldit ahte maiddái nissoniin
galgá leat vejolašvuohta bargat boazodoalus. Danne lea dárbu giddet
erenoamáš fuomášumi nissonolbmuid dillái boazodoalus.  Dál ii leat
nu galle nissonolbmos sierra doallu, ja dasto áitet dáláš lágat,
hálddašeapmi ja oppalaš rámmaeavttut sin lunddolaš saji
boazodoalus. Dasa lassin go boazodoallolága galggašii láhčit
buorebut nissoniid ektui, de fertešii maiddái láhčit vearuid,
divvagiid ja penšuvnna nu ahte nissonolbmot lunddolaččat sáhttet
searvat.  Nissoniid searvamis boazodoalus lea positiivvalaš
váikkuhus boazodoalu ekonomiijai. Ovdamearkka dihtii lea nu ahte
nissonolbmot dat váldoáššis duddjojit ealáhusa
oalgebuktagiid. Boazodoalus lea buvttadusas dál váldoáššis
deattuhuvvon seaiva biergobuvttadus, go fas eará deaŧalaš
oalgebuktagat mannet duššás. Bohccuid meahccenjuovvan aktivisere
nissonolbmuid ja mánáid, ja dasto lea buoret vejolašvuohta rádjat
oalgebuktagiid.  Nissonolbmot leat deaŧalaš kulturguoddit ja sis
lea guovddáš sadji oahpahusa oktavuođas boazodoalus. Ollu
árbevirolaš bealit boazodoallokultuvrras fievrriduvvojit
sohkabuolvvas nubbái nissonolbmuid bokte. Nissonolbmuid dili nannen
boazodoalus lea deaŧalaš maiddái rekrutteremii.  Sámedikki
prioriteremat:.  Sámediggi oaivvilda ahte lea dárbu ollislaččat
geahčadit dáláš lágaid, hálddašangeavahusa ja šiehtadusaid dainna
áigumušain ahte nannet nissonolbmuid saji ealáhusbargin ja
kulturguoddin boazodoalus.  Sámediggi áigu váikkuhit dan ahte
fealtanjuovvannjuolggadusat ložžejuvvojit, vai bearrašiid
vejolašvuohta beassat searvat njuovvanprosessii sihkkarastojuvvo ja
vejolašvuohta váldit dohkkehuvvon njuovvanbázahusaid iežas atnui ja
duodjeulbmiliidda buorránivččii.  Galggašii árvvoštallojuvvot
sierra foanda Boazodoalloovddidanfoandda oktavuođas nissonolbmuid
doaibmabijuide boazodoalus, mas boazodoalu nissonat sáhtášedje ohcat
doarjaga dakkáraš doaimmaide maid dáláš dábálaš
boazodoallošiehtadus ii fátmmas.  Sámediggi áigu bargat dan ala ahte
boazodoallošiehtadus áiggi mielde rievdaduvvo nu ahte doarjja
nissonolbmuid doaibmabijuide heivehuvvo šiehtadussii ja šaddá
lunddolaš oassin.  23.  24.14 - Mánát ja nuorat boazodoalus
(geahča 13. kap lávdegotti árvalusas).  Sámedikki mihttomearri:.
»Mánáid ja nuoraid oppalaš rámmaeavttut boazodoalus galget
buoreduvvot nu ahte dát joavkkut ožžot duohta vejolašvuođa
lunddolaččat searvat boazodoalus.».  Mánáin ja nuorain lea leamaš
árbevirolaččat lunddolaš sadji boazodoalus, sii servet
aktiivvalaččat ja sis lea sin sadji bargguin, dan rájes go leat
smávvá. Dábálaččat lea sis leamaš iežas mearka ja iežas
bohccot. Ovdáneapmi lea dagahan dan ahte buot heviin ii leat seamma
lunddolaš searvat go ovdal leai. Doaibmavuogit leat rievdan ii ge
servodat ge leat guhkes áigái láhččojuvvon bearrašiid searvama
dáfus.  Boazodollofágas lea ásahuvvon oahpahalliortnet. Eaktun
ortnega doaibmamii lea ahte Girko- ja oahpahusdepartemeanta várre
ruđaid oahpahallibálkái ja ruđaid boazodoalliide (fitnodagaide) geat
váldet vuostá oahpahalliid lassiin dan ruhtii mii lea dábálaš eará
oahpofágain. Boazodoalu dienas ii lea nu stuoris ahte ealáhus dainna
sáhtašii bálkáhit oahpahalliid guovtti jagi oahpahallanáigái.
Sámedikki prioriteremat:.  Sámediggi oaivvilda ahte lea dárbu
ollislaččat geahčadit dáláš lágaid, hálddašangeavahusa ja
šiehtadusaid dainna áigumušain ahte nanosmahttit mánáid ja nuoraid
saji boazodoalus.  Sámediggi áigu bargat dan ala ahte KUF várre
ruđaid boazodoallofága oahpahallibálkái.  25.  26.15 - Oahpahus
(geahča 16. kap lávdegotti árvalusas).  Sámedikki mihttomearri:.
»Skuvllaid gelbbolašvuohta boazodoalu ja boazodoalu kultuvrra birra
galggašii nanosmahttot. Boazodoalu eahpeformalalaš gelbbolašvuhtii
galgá addojuvvot buoret stáhtus ja dat galgá buorebut
prioriterejuvvot.».  Erenoamáš deaŧalaš lea ahte
oahpaheaddjioahpahusásahusain leat dihtomielalaččat iežaset
ovddasvástádusa ektui, ahte boahtteáiggi oahpaheaddjiide addojuvvo
gelbbolašvuohta oahpahit boazodoalu fáttáid birra, ja dan birra mii
lea geatnegahtton oahppoplánaid ja rámmaplána mielde. .  Lea dárbu
sihkkarastit dan ahte skuvllain lea gelbbolašvuohta boazodoalu ja
boazodoalu kultuvrra birra. Sierra sámi oahppoplána bokte lea
čájehuvvon ahte prinsihpalaččat lea deaŧalaš ahte maiddái
oahpahusas váldojuvvojit vuhtii sámi dilit. Dilálašvuođaid ferte
láhčit nu ahte olbmot geain lea gelbbolašvuohta boazodoalus
geavahuvvojit resursan oahpahusa oktavuođas.  Lea deaŧalaš
rekrutteret boazosámi nuoraid váldit allaoahpu vai sis maŋŋá lea
vejolašvuohta bargat dakkár ásahusain main lea mearkkašupmi
boazodoalu vuoigatvuođaid ja dárbbuid ovddideapmái. Allaoahpu
galggašii láhčit nu ahte boazosámi nuorat eai váldde oahpu «eret»
sin iežaset servodagas. .  Lassin formalalaš oahpahussii, lea
deaŧalaš ahte mánát ja nuorat ožžot vejolašvuođa oahppat dan mii
gohčoduvvo eahpeformalalaš gelbbolašvuohtan boazodoalus. Dán lágan
gelbbolašvuođa sáhttet mánát ja nuorat buoremusat oahppat dalle go
ieža aktiivvalaččat servet bargguide boazodoalus.  Sámedikki
prioriteremat:.  Sámediggi áigu váikkuhit dan ahte gelbbolašvuohta
boazodoalu ja dan kultuvrra birra nannejuvvo mánáidgárddiin ja
skuvllain, earret eará bargat dan ala ahte skuvllain leat rámmaeavttut
maiguin sáhttet gozihit dán.  Sámediggi áigu bargat dan ala ahte
ovddiduvvojit oahpponeavvut mas boazodoallu lea mielde.  Sámediggi
áigu váikkuhit dan ahte álggahuvvojit ođđa ja buoret doaibmabijut
maiguin movttiidahttit nuoraid geain lea boazodoallofágalaš duogáš
váldit relevánta allaoahpu.  Sámediggi áigu bargat dan ala ahte
ásahuvvo arktálaš eanadoalu ja luonddu geavaheami birra
oahppofálaldat, mas boazodoallu lea guovddážis.  Boazodoallu lea
dohkkehuvvon oahpahusfágan ja Sámediggi áigu johtui bidjat barggu
duohtan dahkat fálaldaga sierra fágaid oassin joatkkaoahpus
oahpahuslága mielde.  27.  28.16 - Dutkan (geahča 22. kap
lávdegotti árvalusas).  Sámedikki mihttomearri:.  »Boazodoalu dutkan
galgá gozihit boazodoalu ollislaččat sámi perspektiivva vuođul.».
Lea stuorra dárbu dutkat boazodoalu. Dutkan galgá leat relevánta daid
dárbbuid vuođul mat bohtet albmosii boazodoalus. Lea deaŧalaš ahte
dutkan goziha ollislašvuođa boazodoalus, nu ahte sierra suorggit
boazodoalus prioriterejuvvojit. Dat guoská ovdamearkka dihte
boazodoalu ekologálaš, biologálaš, ekonomálaš, kultuvrralaš ja
servodatlaš beliide.  Lea dárbu stivret boazodoalu dutkama bajit
dási eamiálbmotperspektiivvaid vuođul. Danne vai boazodoalu
duktandárbbuid sáhttá buorebut gozihit ollislaš perspektiivvas. Lea
dárbu bajit dási stivrii mii galgá gozihit boazodoalu sámi
perspektiivva vuođul.  Boazodoalu galggašii dutkat ovttasráđiid
olbmuiguin geain lea duogáš boazodoalus, sihkkarastin dihte eanet
ollislaš áššiid lagadeami mat galget čielggaduvvot. Dainna lágiin
oččosedje dutkanbirrasat buoret vejolašvuođa árbevirolaš
boazodoallofágalaš áddejumiide ja máhtolašvuhtii.  Lea deaŧalaš
ahte dutkanbohtosat buktojuvvojit boazodoalu olamuddui. Dáláš ortnet
ahte dieđut juogaduvvojit soaittahagas ii leat dohkálaš.  Sámedikki
prioriteremat:.  Sámediggi áigu váikkuhit dan ahte boazodoalu dutkan
evaluerejuvvo lávga ovttasráđiid boazodoaluin.  Sámediggi áigu
bargat dan ala ahte boazodoalu dutkan stivrejuvvo bajit dási sámi
perspektiivva vuođul, vai boazodoalu ollislaš dutkandárbu buorebut
gozihuvvo.  Sámediggi áigu fuolahit dan ahte dutkan lea relevánta
daid dárbbuid vuođul mat boazodoalus leat.  Sámediggi oaivvilda ahte
lea deaŧalaš álkiduhttit diehtojorrama boazodoalliide ja earáide, ja
galggašii ásahuvvot guovddáš dihtorvuođđu boazodoalu
dutkanbohtosiid várás.  29.  30.17 - Boazodoallošiehtadus (geahča
10. kap lávdegotti árvalusas).  Sámedikki mihttomearri:.  »Ferte
sihkkarastit dássásašvuođa oasálaččaid gaskka
boazodoallošiehtadusvuogádagas.».  Boazodoallošiehtadusvuogádagas
leat váldošiehtadus ja oanehisáigešiehtadusat. Šiehtadusbealit leat
stáhta Eanadoallodepartemeantta bokte ja NBR. Šiehtadusoktavuođas
leaba NBR ja stáhta formalalaččat dássasaš oasálaččat. Stáhtas
lea váldoáššis geatnegasvuohta ekonomiija ektui, go fas NBR
bealistis lea geatnegas lahtuidis ovddas bargat dan ala ahte
šiehtadus čađahuvvo. Stáhtas Eanadoallodepartemeantta bokte lea
ovddasvástádus šiehtadusa hálddašeamis.  Áddejupmi lea nu ahte
stáhtas galgá maiddái boahtteáiggis leat ekonomálaš ovddasvástádus
boazodoalus. Dán galggašii reguleret šiehtadusa bokte, ja NBR
galggašii maiddái boahtteáiggis leat šiehtadusoasálaš.
Váldošiehtadusa vuolggasadjin lea ahte stáhta ja NBR leaba dássásaš
šiehtadusoasálaččat. Dattetge duohtavuohta dál lea nu ahte
oasálaččat eai leat dássásaččat. Galggašii čielggadit
sierralágan molsaeavttuid geahččalan dihte gávdnat šiehtadusvugiid
maiguin buorebut gozihuvvošii prinsihppa dássásašvuohta stáhta ja
NBR gaskka.  Eará čuoggát maid galggašii árvvoštallat rievdadit
leat: NBR:s galggašii maiddái leat vuoigatvuohta gáibidit
šiehtadallamiid, Ekonomálaš lávdegotti instruksa galggašii
mearriduvvot oasálaččaid gaskasaš šiehtadallamiiguin.
Boazodoallošiehtadusvuogádagas galggašii geahččalit ásahit
nøytrála vuostálasvuođaid čoavdinmekanismmaid. Dán lágan nøytrála
mekanismmat leat viehka dábálaččat šiehtadusoktavuođas. .  Stáhta
stivre boazodoalu oalle detáljadásis jahkásaš
boazodoallošiehtadallamiid bokte. Earret eará čájeha ahte nubbi
šiehtadusoasálaš (stáhta) maŋŋá go šiehtadus lea dahkkojuvvon,
regulere boazodoallošiehtadusa láhkaásahusaid bokte.  Dán vuogádaga
galggašii árvvoštallat dássásašvuođa prinsihpa olis, ja ahte
láhkaásahusat mearriduvvojit šiehtadusa ektui. Láhkaásahusaide
molsaeaktun livčče lunddolaččat sierra šiehtadusat oasálaččaid
gaskka. Čujuhuvvo maiddái ahte doarjjaortnegiid láhkaásahusat leat
moalkái ja eahpečielgasat, ja muhtun láhkaásahusat váikkuhit
maŋosguvlui. Dán beali galggašeaigga ráđđehus ja NBR ovttasráđiid
árvvoštallat. .  Stáhtas lea hálddašanovddasvástádus dan
šiehtadusas mii lea dahkkojuvvon. Stáhta hálddaša maiddái
boazodoallolága. Buohtastahttin dihte namuhit ahte
eanadoallošiehtadusa hálddaša Stáhta eanadoallohálddahus. Fertešii
árvvoštallat movt boazodoallolága ja boazodoallošiehtadusa gaskka
galggašii juohkit hálddašanovddasvástádusa. .  NBR ekonomálaš dili
galggašii nannet nu ahte organisašuvdnii áddojuvvojit buoret eavttut
šiehtadusoktavuođas.  Okta vejolašvuohta dasa ahte šiehtadus ja
láhkaásahusat eai galggaše leat nu detáljadásis, lea dat ahte
ásahuvvošii šiehtadussii čadnojuvvon doaibmadoarjjaortnet, mas
oččošii doarjaga doibmii jos doaibma dávista
njuolggadusaide. Doalliide galggašii addit stuorát
válljenvejolašvuođa dan ektui movt doaibma galgá čađahuvvot.
Sámedikki prioriteremat:.  Sámediggi oaivvilda ahte boazodoalu
oasálašposišuvdna galgá nannejuvvot boazodoallošiehtadusvuogádagas,
nu ahte oasálaččat buorebut šaddet dássásaš šiehtadusbeallin.
Sámediggi oaivvilda ahte šiehtadusaid galggašii rievdadit nu ahte
šattašedje buoret válljenvejolašvuođat doaibmavugiid,
eallostruktuvrra jna. dáfus. .  Sámediggi oaivvilda ahte galget
addojuvvot muhtun guhkitáiggi šiehtadusortnegat.  Sámediggi
oaivvilda ahte galggašii ásahuvvot nøytrála vuostálašvuođaid
čoavdinortnet.  Sámediggi áigu váikkuhit dan ahte
boazodoallošiehtadusvuogádat geahčaduvvo. Dás galggašii maiddái
geahčaduvvot šiehtadusa hálddašanovddasvástádus.  Sámediggi
oaivvilda ahte NBR ferte oažžut eanet ekonomálaš resurssaid, go
dainna ovddiduvvošii maiddái dássásašvuohta oasálaččaid gaskka
šiehtadusoktavuođas.  Sámediggi oaivvilda ahte boazodoalu
heahtefoanda ferte fas doaibmagoahtit.  Sámedikki rolla šiehtadusaid
oktavuođas ferte árvvoštallojuvvot.   31.18 - Boazodoalu
hálddašeapmi (geahča 11. ja 12. kap lávdegotti árvalusas).
Sámediggi oaivvilda ahte Gielda- ja guovludepartemeanta galggašii
váldit badjelasas bajit dási stáhtalaš ovddasvástádusa
boazodoalus. Dasa leat máŋga siva, vuosttažettiin danne go
boazodoallopolitihkka lea deaŧalaš oassi sámi- ja
eamiálbmotpolitihkas. Lea dárbu oažžut eanet ovttastahtton ja
ollislaš sámepolitihka, mas maiddái boazodoallu lea mielde. Dát
guoská guovddáš ja mearrideaddji osiide nugo areálaáššiide ja
kulturbeali goziheapmái. Vásihusat leat čájehan ahte boazodoalu
beroštumit eai leat nu gievrra dalle go gártet gilvalit eará gievrras
beroštumiiguin. Jos ovddasvástádus boazodoalus sirdojuvvošii KGD:ii,
de jáhku mielde livččii dat dalle gievrrat eará beroštumiid ektui,
go dan departemeanttas eai leat eará gilvaleaddji beroštumit. Dasa
lassin lea gieldaministera bargu ovttastahttit ja gozihit sámi
beroštumiid ráđđehusas. Stáhtas berre ain leat dat bajimuš
ekonomálaš ovddasvástádus boazodoalus.  Boazodoalloláhkalávdegoddi
lea evttohan boazodoallolága rievdadusaid. Lávdegoddi lea evttohan
ahte Stáhta boazodoallohálddahus áimmahuššá doaimmaid našuvnnalaš
dásis Boazodoallostivrra jođiheami vuolde. Evttohus mielddisbuktá
ahte Boazodoallostivra ja Boazodoallohálddahus Álttas
jotkojuvvojit. Sámediggi áigu dál ráddjet cealkámušaid guovllustivrra
hálddašeami rievdadusaide. Sámediggi oaidná ahte lávdegoddi evttoha
rievdadit guovllustivrra fylkkaboazodoallostivran mas fylkkamánnis
galgá leat boazodoalu hálddašeami ovddasvástádus. Sámediggi ii
guorras dien evttohussii. Sámedikkis galgá leat stuorát guovddáš
rolla boazodoallopolitihkas. Dat guoská sihke ealáhuspolitihkalaš ja
hálddahuslaš gažaldagaide. Sámedikkis lea celkon mihttomearrin
hálddašit sámi ássan- ja geavahanguovlluid resurssaid. Boazodoallu
lea guovddáš sámi ealáhus ja deaŧalaš kulturfaktora sámi
kultuvrras. Sámedikkis lea erenoamáš ovddasvástádus nannet sámi
ealáhusaid ja sámi kultuvrra. Diggi sáhtášii áimmahuššat ollislaš
sámi perspektiivva jus Sámediggi oččošii eanet ovddasvástádusa
boazodoallogažaldagain. Dat mielddisbuvttášii ahte buot deaŧalaš
bealit boazodoalus sáhtášedje vuhtii váldojuvvot buorebut.  Dasto
ballá Sámediggi ahte jos boazodoalu hálddašeapmi sirdojuvvošii
fylkamannii, de vuoittahalašii boazodoallu daid eará beroštumiid
ektui mat fylkamannis dál leat -- dát guoská erenoamážit
areálaáššiide ja boraspiriid hálddašeapmái.  Sámediggi oaidná ahte
Doaibmajuogadanlávdegoddi evttoha sirdit fylkaeanadoallostivrra
doaimmaid ja birasgáhttendoaimmaid regiovdnapolitihkkalaš
dássái. Diekkár fámohuhttin fylkamanni doaimmain mieldddisbuktá ahte
dan vuoittu maid Boazodoalloláhkalávdegoddi doaivu juksat, ii leat
vejolaš juksat Doabmajuogadanlávdegotti evttohusa geažil.
Sámediggái addojuvvo čađagaskka eambbo váldi, ja lea lunddolaš ahte
boazodoalu hálddašeapmi, sámi ealáhussan sirdojuvvo
Sámediggái. Sámedikkis lea juo alla gelbbolašvuohta
e.e. arealahálddašeamis ja ealáhusovddidan ruđaid hálddašeamis, ja
dát lea eahpitkeahttá stuorra ovdamunnin.  Sámedikki válddi
boazodoalloáššiin ferte árvvoštallat dárkilit. Lea čielggas ahte
leat ollu stuorra ja deaŧalaš bealit maid ferte čilget. Galggašii
árvvoštallat bargojoavkku nammadeami guoskevaš oasálaččaid gaskka
árvvoštallat dáid beliid.  1.19. Loahpaheapmi (geahca 4. kap
lávdegotti árvalusas).  Sámedikki dievasčoahkkimii ovddiduvvo juohke
nuppi jagi raporta Sámedikki boazodoallopolitihka ja prioriteremiid
birra. Dan oktavuođas galggašii de árvvoštallat lea go dárbu
ođasmahttit Sámedikki boazodoallopolitihka.  Sámediggi čujuha dasa
ahte Boazodoalloláhkalávdegoddi lea meannudan máŋga beali mat dán
áššis leat guoskkahuvvon. Sámediggi háliida máŋŋelis meannudit
Boazodoalloláhkalávdegotti evttohusa.   Ášši meannudeapmi
loahpahuvvui miessemánu 30. b. dii. 18.30.  Ášši 19/01.  Sámedikki
2001 bušeahtta -- divoduvvon bušeahtta.  Ášši meannudeapmi
álggahuvvui miessemánu 30. b. dii. 18.30.  I.  Áššebáhpirat.
Čoahkkingirjji oassi áššis 41/00 Sámedikki 2001 bušeahtta.
11.01.2001 beaiváduvvon juolludusreive Gielda- ja
guovludepartemeanttas .  02.02.01 beaiváduvvon juolludusreive Stáhta
bibliotehkabearráigeahčus .  07.02.01 beaiváduvvon juolludusreive
Girko-, oahpahus- ja dutkandepartemeanttas .  Sámedikki 2000
jahkerehketdoallu.  23.02.01 beaiváduvvon reive Gielda- ja
guovludepartemeanttas Sámedikki eanetgeavaheapmi 2000:s -- ruđaid
ruovttoluotta sirdin 2001:s.  03.04.01 beaiváduvvon reive Sámedikkis
Gielda- ja guovludepartementii, ruđaid ruovttoluotta sirdin 2001:s.
Ášši R 40/01 Gaskaboddosaš bušeahttarevideren -- Sámedikki
joavkkud bargoeavttuid nanosmahttin sámi jienastuslohkui čáliheami
oktavuođas.  II.  Ovddiduvvon evttohusat.  1. Sámediggeráđi árvalus
Sámediggái:.  Čujuhit áššái 41/00 Sámedikki 2001 bušeahtta,
Stuorradikki 2001 bušeahttamearrádussii, Sámedikki 2000 rehketdollui,
áššái R 40/01 gaskaboddosaš bušeahttarevideren ja smávit
bušeahttajusteremiidda. Sámediggi mearrida revideret čuovvuvaččat
Sámedikki 2001 bušeahta váldorámmaid:.  Poasta.  Sámediggi .
Juolludus -01.  Erohus.  Maŋŋá rievd.  1.  Doaibma Sámedikki
hálddahus.  45 935 000.  -2 433 127.  43 501 873.  1.  Doaibma
Sámedikki pol. dássi.  8 548 000.  -500 000.  8 048 000.  21.
Erenoamáš golut.  1 800 000.  0.  1 800 000.  51.
Ealáhusovddideapmi.  22 210 000.  -1 300 000.  20 910 000.  52.
Kultuvra.  17 245 000.  -537 000.  16 708 000.  53.  Sámegiella.  19
856 000.  0.  19 856 000.  54.  Birasgáhtten ja kultursuodjaleapmi.  1
970 000.  0.  1 970 000.  55.  Eará doarjja (politihkalaš bargu).  5
762 000.  900 000.  6 662 000.  56.  Oahpponeavvut.  22 964 000.  -1
900 000.  21 064 000.  57.  Riikkaidgaskasaš ovttasbargu.  1 300 000.
0.  1 300 000.   .  SUBMI.  147 590 000.  -5 770 127.  141 819 873.
.  Váldorámmaid rievdadeapmi Sámedikki 2001 bušeahtas rievdadahttá
čuovvuvaččat poastta 01 politihkalaš dássi:.  Poasta 01.
Juolludus.  Erohus.  Ođđa juollud.  Politihkalaš dássi.  8 548
000.   .  Liigejuolludeapmi - ášši R 41/01.   -400 000. 
Fievrrideapmi postii 01 - liigejuolludus.   400 000. 
Opposišuvnna doarjaga sirdin postii 55.   -500 000.   SUBMI.  8
548 000.  -500 000.  8 048 000.   Sámedikki 2001 bušeahta
váldorámmaid rievdadeapmi rievdadahttá čuovvuvaččat poastta 55 Eará
doarjja (politihkalaš bargu):.  Poasta 50.  Juolludus.  Erohus.
Ođđa juollud.  55.1 Doarjja sámi váldoorganisašuvnnaide.  2 600
000.  0.  2 600 000.  55.2 Doarjja Sámedikki politihkalaš joavkkuide.
1 800 000.  0.  1 800 000.  55.2.1 Sierra doarjja joavkkuide ođđa.
0.  400 000.  400 000.  55.3 Sámediggeráđi geavahusas.  162 000.  0.
162 000.  55.4 Doarjja sámediggeválgalisttuide.  1 200 000.  0.  1 200
000.  55.5 Doarjja opposišuvdnii ođđa.  0.  500 000.  500 000.
Submi.  5 762 000.  900 000.  6 662 000.   Sámediggeráđđái
addojuvvo fápmudus earáláhkái geavahit poasttas 55.2 postii 50.01,
daid ruđaid maid joavkkut eai šatta geavahit, go oččodit nu
ollugiid go vejolaš čálihit iežaset sámi jienastuslohkui, geahča
ášši R 41/01 mearrádusa. .  Sámedikki 2001 bušeahta váldorámmaid
rievdadeapmi rievdadahttá čuovvuvaččat poastta 51
Ealáhusovddideapmi:.  Poasta 51.1.  Namuhus.  Juolludus.  Erohus.
Ođđa juollud.   Guolástus.  3 750 000.  0.  3 750 000. 
Eanandoallu.  3 250 000.  -1 300 000.  1 950 000.   Duodji.  2 380
000.  0.  2 380 000.   Lotnolasealáhusat.  4 750 000.  0.  4 750
000.   Eará ealáhusat.  4 550 000.  0.  4 550 000.   .  SUBMI.  18
680 000.  -1 300 000.  17 380 000.   Sámedikki 2001 bušeahta
váldorámmaid rievdadeapmi rievdadahttá čuovvuvaččat poastta 52
Kultuvra:.  Poasta 52.1.  Kulturfoanda.  Juolludus.  Erohus.  Ođđa
juolludus.   Girjjálašvuohta.  2 100 000.  0.  2 100 000. 
Musihkka.  1 000 000.  0.  1 000 000.   Govvadáidda/duodji.  1 000
000.  0.  1 000 000.   Teáhterulbmilat.  400 000.  0.  400 000. 
Mánáid bajásšaddanea.  2 475 000.  0.  2 475 000.   Eará
doaibmabijut.  2 500 000.  -537 000.  1 963 000.   .  SUBMI.  9 475
000.  -537 000.  8 938 000.   Sámedikki 2001 bušeahta váldorámmaid
rievdadeapmi rievdadahttá čuovvuvaččat poastta 56 Oahpahus:.
Poasta 56.  Namuhus.  Juolludus.  Erohus.  Ođđa juollud.  56.1.
Sámi oahpponeavvut.  10 954 000.  -1 850 000.  9 104 000.  56.2.
Erenoamášped. d.bijut.  1 750 000.  -50 000.  1 700 000.  56.3.
Erenoamášped. oahppon.  1 750 000.  0.  1 750 000.  56.4.
Mánáidgárddit.  7 310 000.  0.  7 310 000.  56.5.  Mánáidgárddiid
oahppon.  200 000.  0.  200 000.  56.6.  Oahppostipeanda.  1 000 000.
0.  1 000 000.   .  SUBMI.  22 964 000.  -1 900 000.  21 064 000. 
Sámedikki 2001 bušeahta váldorámmaid rievdadeapmi rievdadahttá
čuovvuvaččat poastta 57 Riikkaidgaskasaš ovttasbargu:.   Poasta
57.  Riikkaidgaskasaš ovttasb.  Juolludus.  Erohus.  Ođđa
juollud.  57.1.  Interreg.  1 000 000.  -100 000.  900 000.  57.2.
Barentsovttasbargu.  200 000.  0.  200 000.  57.3.  Eará.  100 000.
100 000.  200 000.   .  SUBMI.  1 300 000.  0.  1 300 000. 
Sámediggeráđđái addojuvvo fápmudus earáláhkái geavahit poasttas 57.1
postii 50.01 maŋŋá go Interreg. prográmmastivrema ruhtadeapmi lea
čilgejuvvon. .  Sámediggi várre 8.622.570 kruvnnu oahpponeavvuid
ovddideapmái, addojuvvon gustovaš juolludusaid vuođul.  Sámediggi
várre 50.000 kruvnnu kulturmuitodoaibmabijuide, addojuvvon gustovaš
juolludusaid vuođul.  Evttohus 1 áirasis Willy Ørnebakk,
Bargiidbellodaga sámediggejoavku:.  Ráđi evttohus váldit 1.300.000,-
ruvnno 51.1 poasttas Eanandoallu rievdaduvvo ná:.  Váldit 55.5
poasttas Doarjja opposišuvdnii 500.000,-.  Váldit 01 poasttas
Politihkalaš dási golut 400.000,-.  Váldit 51.1 poasttas Guolástus
100.000,-.  » Eanandoallu 100.000,-.  « Duodji 100.000,-.  « Eará
ealáhusat 100.000,-.  1.300.000,- .   Sámediggeráđi
rievdadusevttohus Sámediggeráđi árvalusa ektui:.  Sámediggeráđi
reviderejuvvon bušeahta rievdadusevttohus Sámediggeráđi árvalusa
ektui.  Čuovvovaš revideren evttohuvvo Sámedikki 2001 bušeahta
váldorámmain:.  Poasta.  Sámediggi .  Juolludus -01.  Erohus.  Maŋŋá
rievd.  1.  Doaibma Sámedikki hálddahus.  45 935 000.  -2 433 127.
43 501 873.  1.  Doaibma Sámedikki pol. dássi.  8 548 000.  -700 000.
7 848 000.  21.  Erenoamáš golut.  1 800 000.  0.  1 800 000.  51.
Ealáhusovddideapmi.  22 210 000.  -550 000.  21 660 000.  52.
Kultuvra.  17 245 000.  -537 000.  16 708 000.  53.  Sámegiella.  19
856 000.  0.  19 856 000.  54.  Birasgáhtten ja kultursuodjaleapmi.  1
970 000.  0.  1 970 000.  55.  Eará doarjja (politihkalaš bargu).  5
762 000.  400 000.  6 162 000.  56.  Oahpponeavvut.  22 964 000.  -1
900 000.  21 064 000.  57.  Riikkaidgaskasaš ovttasbargu.  1 300 000.
-50 000.  1 250 000.   .  SUBMI.  147 590 000.  -5 770 127.  141 819
873.   .  Váldorámmaid rievdadeapmi Sámedikki 2001 bušeahtas
mielddisbuktá čuovvovaš rievdadusaid poasttas 01 politihkalaš
dássi:.  Poasta 01.  Juolludus.  Erohus.  Ođđa juollud.
Politihkalaš dássi.  8 548 000.   -700 000.   7 848 000.
Liigejuolludeapmi - ášši R 41/01.   .  -400 000.   -400 000.
Fievrrideapmi postii 01 - liigejuolludus.   .  400 000.   400 000.
SUBMI.  8 548 000.  -700 000.  7 848 000.   .  Sámedikki 2001
bušeahta váldorámmaid rievdadeapmi mielddisbuktá čuovvovaš
rievdadusaid poasttas 55 Eará doarjja (politihkalaš bargu):.  Poasta
50.  Juolludus.  Erohus.  Ođđa juollud.  55.1 Doarjja sámi
váldoorganisašuvnnaide.  2 600 000.  0.  2 600 000.  55.2 Doarjja
Sámedikki politihkalaš joavkkuide.  1 800 000.  0.  1 800 000.
55.2.1 Sierra doarjja joavkkuide ođđa.  0.  400 000.  400 000.  55.3
Sámediggeráđi geavahusas.  162 000.  0.  162 000.  55.4 Doarjja
sámediggeválgalisttuide.  1 200 000.  0.  1 200 000.  Submi.  5 762
000.  400 000.  6 162 000.   .  Sámediggeráđđi oažžu fápmudusa
earáláhkái geavahit ruđaid poasttas 55.2.1 postii 50.01, daid ruđaid
maid joavkkut eai geavat dain ruđain maid ožžo sámi jienastuslohkui
čálihanbarggu oktavuođas, geahča mearrádusa áššis R 41/01. 
Sámedikki 2001 bušeahta váldorámmaid rievdadeapmi mielddisbuktá
čuovvovaš rievdademiid poasttas 51 Ealáhusovddideapmi:.  Poasta
51.1.  Namahus.  Juolludus.  Erohus.  Ođđa juollud.   .
Guolástus.  3 750 000.  0.  3 750 000.   .  Eanandoallu.  3 250 000.
-800 000.  2 450 000.   .  Duodji.  2 380 000.  -750 000.  1 630 000.
 .  Lotnolasealáhusat.  4 750 000.  0.  4 750 000.   .  Eará
ealáhusat.  4 550 000.  1 000 000.  5 550 000.   .  SUBMI.  18 680
000.  -550 000.  18 130 000.   .  Doarjjastivrra oažžu fápmudusa
earáláhkái geavahit gitta 20% rádjái juolludusaid iešguđet
áŋgiruššansurggiin poasttas 51.1.  Sámedikki 2001 bušeahta
váldorámmaid rievdadeapmi mielddisbuktá čuovvovaš rievdadusaid
poasttas 57 Riikkaidgaskasaš ovttasbargu:.   .  Poasta 57.
Riikkaidgaskasaš ovttasb.  Juolludus.  Erohus.  Ođđa juollud.
57.1.  Interreg.  1 000 000.  -150 000.  850 000.  57.2.
Barentsovttasbargu.  200 000.  0.  200 000.  57.3.  Eará.  100 000.
100 000.  200 000.   .  SUBMI.  1 300 000.  -50 000.  1 250 000.   .
III.  Jienasteapmi.  39 áirasis ledje 38 čoahkis.  - Evttohus 1
gessojuvvui ruovttoluotta.  Jienasteapmi čađahuvvui dáid vuoruid
mielde:.  Sámediggeráđi rievdadusárvalusa logut, mearriduvvui 35
jienain.  Sámediggeráđi rievdadusárvalusa teaksta doarjjastivrra
birra mearriduvvui ovttajienalaččat.  Sámediggeráđi árvalus,
earret mearriduvvon rievdadusat, mearriduvvui 35 jienain.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Sven-Roald Nystø, áššejođih.   2.  Willy Ørnebakk.   3.
Sven-Roald Nystø.  Per Solli.   .  Sven-Roald Nystø.  4.  Egil
Olli.   5.  Sven-Roald Nystø.  Roger Pedersen.   .  Sven-Roald
Nystø.  6.  Willy Ørnebakk.  Sven-Roald Nystø.  7.  Arvid
Skjellhaug.   8.  Olaf Eliassen.   9.  Egil Olli.   10.
Sven-Roald Nystø, áššejođih.   VI.  Sámedikki mearrádus maŋŋá
jienasteami lea ná:.  Čujuhuvvo áššái 41/00 Sámedikki 2001
bušeahtta, Stuorradikki 2001 bušeahttamearrádussii, Sámedikki 2000
jahkerehketdollui, áššái R 41/01 gaskaboddosaš bušeahta revideren
ja uhccit dárbojusteremat. Sámediggi mearrida čuovvuvaš rievdadusaid
Sámedikki 2001 bušeahta váldorámmain.  Poasta.  Sámediggi .
Juolludus -01.  Erohus.  Maŋŋá rievd.  1.  Doaibma Sámedikki
hálddahus.  45 935 000.  -2 433 127.  43 501 873.  1.  Doaibma
Sámedikki pol. dássi.  8 548 000.  -700 000.  7 848 000.  21.
Erenoamáš golut.  1 800 000.  0.  1 800 000.  51.
Ealáhusovddideapmi.  22 210 000.  -550 000.  21 660 000.  52.
Kultuvra.  17 245 000.  -537 000.  16 708 000.  53.  Sámegiella.  19
856 000.  0.  19 856 000.  54.  Birasgáhtten ja kultursuodjaleapmi.  1
970 000.  0.  1 970 000.  55.  Eará doarjja (politihkalaš bargu).  5
762 000.  400 000.  6 162 000.  56.  Oahpponeavvut.  22 964 000.  -1
900 000.  21 064 000.  57.  Riikkaidgaskasaš ovttasbargu.  1 300 000.
-50 000.  1 250 000.   .  SUBMI.  147 590 000.  -5 770 127.  141 819
873.   .  Váldorámmaid rievdadeapmi Sámedikki 2001 bušeahtas
mielddisbuktá čuovvovaš rievdadusaid poasttas 01 politihkalaš
dássi:.  Poasta 01.  Juolludus.  Erohus.  Ođđa juollud.
Politihkalaš dássi.  8 548 000.   -700 000.   7 848 000.
Liigejuolludeapmi - ášši R 41/01.   .  -400 000.   -400 000.
Fievrrideapmi postii 01 - liigejuolludus.   .  400 000.   400 000.
SUBMI.  8 548 000.  -700 000.  7 848 000.   .  Sámedikki 2001
bušeahta váldorámmaid rievdadeapmi mielddisbuktá čuovvovaš
rievdadusaid poasttas 55 Eará doarjja (politihkalaš bargu):.  Poasta
50.  Juolludus.  Erohus.  Ođđa juollud.  55.1 Doarjja sámi
váldoorganisašuvnnaide.  2 600 000.  0.  2 600 000.  55.2 Doarjja
Sámedikki politihkalaš joavkkuide.  1 800 000.  0.  1 800 000.
55.2.1 Sierra doarjja joavkkuide ođđa.  0.  400 000.  400 000.  55.3
Sámediggeráđi geavahusas.  162 000.  0.  162 000.  55.4 Doarjja
sámediggeválgalisttuide.  1 200 000.  0.  1 200 000.  Submi.  5 762
000.  400 000.  6 162 000.   .  Sámediggeráđđi oažžu fápmudusa
earáláhkái geavahit ruđaid poasttas 55.2.1 postii 50.01, daid ruđaid
maid joavkkut eai geavat dain ruđain maid ožžo sámi jienastuslohkui
čálihanbarggu oktavuođas, geahča mearrádusa áššis R 41/01. 
Sámedikki 2001 bušeahta váldorámmaid rievdadeapmi mielddisbuktá
čuovvovaš rievdademiid poasttas 51 Ealáhusovddideapmi:.  Poasta
51.1.  Namahus.  Juolludus.  Erohus.  Ođđa juollud.   .
Guolástus.  3 750 000.  0.  3 750 000.   .  Eanandoallu.  3 250 000.
-800 000.  2 450 000.   .  Duodji.  2 380 000.  -750 000.  1 630 000.
 .  Lotnolasealáhusat.  4 750 000.  0.  4 750 000.   .  Eará
ealáhusat.  4 550 000.  1 000 000.  5 550 000.   .  SUBMI.  18 680
000.  -550 000.  18 130 000.   .  Doarjjastivrra oažžu fápmudusa
earáláhkái geavahit gitta 20% rádjái juolludusaid iešguđet
áŋgiruššansurggiin poasttas 51.1.  Sámedikki 2001 bušeahta
váldorámmaid rievdadeapmi mielddisbuktá čuovvovaš rievdademiid
poasttas 52 Kultuvra:.  Poasta 52.1.  Kulturfoanda.  Juolludus.
Erohus.  Ođđa juolludus.   Girjjálašvuohta.  2 100 000.  0.  2
100 000.   Musihkka.  1 000 000.  0.  1 000 000. 
Govvadáidda/duodji.  1 000 000.  0.  1 000 000.   Teáterulbmilat.
400 000.  0.  400 000.   Mánáid bajásšaddaneavttut.  2 475 000.  0.
2 475 000.   Eará doaibmabijut.  2 500 000.  -537 000.  1 963 000.
 .  SUBMI.  9 475 000.  -537 000.  8 938 000.   Sámedikki 2001
bušeahta váldorámmaid rievdadeapmi mielddisbuktá čuovvovaš
rievdademiid poasttas 56 Oahpahus:.  Poasta 56.  Namuhus.  Juolludus.
Erohus.  Ođđa juolludus.  56.1.  Sámi oahpponeavvut.  10 954 000.
-1 850 000.  9 104 000.  56.2.  Erenoamáš ped.doaibmab.  1 750 000.
-50 000.  1 700 000.  56.3.  Erenoamáš ped. oahppon.  1 750 000.  0.
1 750 000.  56.4.  Mánáidgárddit.  7 310 000.  0.  7 310 000.  56.5.
Mánáidgárddiid oahppon.  200 000.  0.  200 000.  56.6.
Oahppostipeanda.  1 000 000.  0.  1 000 000.   .  SUBMI.  22 964 000.
-1 900 000.  21 064 000.   Sámedikki 2001 bušeahta váldorámmaid
rievdadeapmi mielddisbuktá čuovvovaš rievdadusaid poasttas 57
Riikkaidgaskasaš ovttasbargu:.   .  Poasta 57.  Riikkaidgaskasaš
ovttasb.  Juolludus.  Erohus.  Ođđa juollud.  57.1.  Interreg.  1
000 000.  -150 000.  850 000.  57.2.  Barentsovttasbargu.  200 000.
0.  200 000.  57.3.  Eará.  100 000.  100 000.  200 000.   .  SUBMI.
1 300 000.  -50 000.  1 250 000.   .  Sámediggeráđđái addojuvvo
fápmudus earáláhkái geavahit poasttas 57.1 postii 50.01 maŋŋá go
Interreg. prográmmastivrema ruhtadeapmi lea čilgejuvvon. .  Sámediggi
várre 8.622.570 kruvnnu oahpponeavvuid ovddideapmái, addojuvvon
gustovaš juolludusaid vuođul.  Sámediggi várre 50.000 kruvnnu
kulturmuitodoaibmabijuide, addojuvvon gustovaš juolludusaid vuođul.
.   Ášši meannudeapmi loahpahuvvui miessemánu 30. b. dii. 15.45.
Jienasteapmi 31.05. dii. 09.00.  Ášši 20/01.  Sámedikki
politihkalaš dási organiseren ja njuolggadusat.  Ášši meannudeapmi
álggahuvvui miessemánu 31. b. dii. 09.30.  I.  Áššebáhpirat.
Njuolggadusat Sámedikki politihkalaš dási várás.  NOU 2000:11
Politihkkáriid lávdegotti birra -- ráđđehuslahtuid, stáhtačálliid
ja politihkalaš ráđđeaddiid šiehtaduseavttut.  Árv. S. Nr 14
(2000-2001) Stuorradikki presideantagotti árvalus stuorradikki
áirasiid ja ráđđehus lahtuid buhtadussan.  Ášši 4/97 Sámedikki
presideantta ja várrepresideantta bálkká mearrideapmi.  Sámedikki
boahttevaš organiseren. Sámedikki nammadan lávdegotti 17.01.97
čielggadus.  Sámedikki mearrádus ášši 23/00.  Sámedikki
vuođđonjuolggadusat ja čoahkkinortnet.  Sámedikki mearrádus áššis
9/99 Sámi parlamentáralaš ráđđi.  Sámedikki politihkalaš
organiserema bargojoavku. 19.04.01 čielggadus.  II.  Ovddiduvvon
evttohusat.  1. Sámediggeráđi árvalus Sámediggái:.  I.  Sámediggi
mearrida čuovvuvaš rievdadusaid Sámedikki čoahkkinortnegis:.  § 8
Digáštallamat.  Áirasat sárdnot Sámedikki sárdnestuolus. Áirasat
galget leat iežaset sajis go bivdet sáhkavuoru. Guhte sárdnu, ovddida
sártnis Sámedikki čoahkkinjođiheaddjái, ja galgá čavga doaladit
áššis maid leat meannudeamen.  Áššejođiheaddji dahje joavkku
váldoságasteaddji vuosttaš sáhkavuorru ii galgga bistit guhkit go 15
minuvtta. Sámediggeráđi sáhkavuorru, go ovddida čilgehusaid, ii
galgga bistit guhkit go 20 minuvtta (gč. § 20). .  Áššejođiheaddji
ja joavkku váldoságasteaddji sáhttiba váldosága lassin beassat sárdnut
eanemusat guktii, vuosttaš geardde gitta 10 minuvtta rádjai, ja
maŋit geardde gitta 5 minuvtta rádjai. Eará áirasiin lea
vuoigatvuohta beassat sárdnut eanemusat guktii. Vuosttaš geardde
gitta 10 minuvtta rádjai, ja nuppi geardde gitta 5 minuvtta rádjai.
Jos čoahkkinjođiheaddji gávnnaha dárbbašlažžan, de ášši sáhttá
juohkit máŋgga oassái go Sámediggi dasa miehtá. Juohke oasi várás lea
sárdnunáigi seamma guhkki go áššiin lea.  Iešguđet joavkkuid
ovddasteaddjit besset vuoruid mielde sárdnut.  Čoahkkinjođiheaddji
dahje áirasat sáhttet eavttuhit bidjat sázu digáštallamis. Go
Sámediggi lea mearridan bidjat sázu digáštallamis, de ii sáhte
áššis ovddidit ođđa eavttuhusa.  Jos ságastallamis čájehuvvo
ahte lea dárbu, de sáhttá sárdnunáiggi gáržžidit go Sámediggi dasa
miehtá.  § 17 čoahkkinjođihangotti barggut.  Čoahkkinjođihangotti
bargun lea:.  Gohččut čoahkkimii ja jođihit Sámedikki
ráđđádallamiid 1. ja 3. kapihttaliid njuolggadusaid mielde.
Mearridit iešguđet dievasčoahkkimiid
virgelohpeohcamiid. Virgelohpeohcamiid galgá mieđihit duššefal go
leat nana ákkat.  Ovddidit árvalusa Sámedikki dievasčoahkkimii
áššiin mat gusket Sámedikki čoahkkinortnegii, vrd. § 24.  Dahkat
dárbbašlaš mearrádusaid Sámedikki ášševálmmaštemiid oktavuođas,
vrd. § 24.  Nammadit Sámedikki ovddasteddjiid bovdejumiin
parlamentáralaš čoahkkimiidda ja konferánssaide.  Dahkat eará
bargguid maid Sámediggi addá čoahkkinjođihangoddái.  Mearridit,
ovttasráđiid Sámedikki joavkojođiheaddjiiguin, man guhkes áigi
biddjojuvvo Sámediggeráđi dieđáhusaid ovddideapmái Sámedikki
dievasčoahkkimis, gč. § 20.  § 20 Sámediggeráđi barggut.
Sámediggeráđi bargun lea doaimmahit ja jođihit Sámedikki doaimma,
vrd. vuođđonjuolggadusaid § 2-4 goalmmát lađđasa.
Sámediggeráđis lea mearridanfápmu go unnimusat bealli ráđi lahtuin
leat čoahkis. Sámediggeráđi čoahkkimat leat gitta jos
Sámediggeráđđi ieš ii mearrit eará.  Sámediggeráđđi sáhttá
ovddidit dievasčoahkkimii čuovvuvaš áššiid:.  Sámedikki jahkásaš
bušeahta juogadeami.  Doaibmabijuid čuovvuvaš jagi
stáhtabušehttii.  Sámedikki jahkedieđáhusa.  Sámedikki
doarjjaortnegiid váldonjuolggadusaid.  Eará áššiid Sámediggeráđi
iešheanalis árvvoštallama vuođul.  Dasa lassin ovddida
Sámediggeráđđi dieđáhusaid sierra potihkkasurggiid birra (gč. 17
g).  Dievasčoahkkima vuosttas beaivvi ovddida Sámediggeráđđi
sierra áššin dieđáhusa ráđi doaimmaid birra dievasčoahkkimiid
gaskka. Lea vejolaš buktit mearkkašumiid Sámediggeráđi
doaibmadieđáhussii.  Sámediggeráđđi sáhttá ovddidit čilgehusaid
dievasčoahkkimii ovdáneami birra iešguđet
áššesurggiin. Čilgehusat ovddiduvvojit dievasčoahkkima vuosttas
beaivvi, ja biddjojuvvojit divaštallamii maŋŋelis
čoahkkimis. Juohke dievasčoahkkima nammii sáhttá ovddidit dušše
ovtta čilgehusa. Eavttuhusat mat ovddiduvvojit čilgehusaid
oktavuođas, meannuduvvojit §§ 6 ja 24 mielde. .  Sámediggeráđđi
sáhttá Sámedikki ovddas, buktit cealkámušaid áššiin mat eai
ovddiduvvo Sámedikki dievasčoahkkimii. Dán berrešii šiehtadit
Sámedikki joavkojođiheaddjiiguin.  § 24 Áššemeannudeapmi.  Áššit
maid Sámediggeráđđi ovddida Sámedikki dievasčoahkkimii, galget
dieđihuvvot čoahkkinjođihangoddái maŋimuštá 4 vahku ovddal
dievasčoahkkima. Árvalusat áššiin galget sáddejuvvot áirasiidda
maŋimuštá 3 vahku ovdal dievasčoahkkima. Seamma njuolggadusat
gustojit Bearráigeahččanlávdegoddái. Čoahkkinjođihangotti árvalus
áššiin § 17 vuosttaš lađđasa c) čuoggá mielde sáddejuvvo
áirasiidda maŋimuštá 3 vahku ovdal
dievasčoahkkima. Čoahkkinjođihangoddi sáhttá biehttalit bidjamis
áššiid dievasčoahkkima ovdii jus Sámediggeráđđi ii doala
ovddabealde namuhuvvon áigemeriid.  Árvalusain mat ovddiduvvojit
Sámedikki dievasčoahkkimii galgá čielgasit oidnot mii lea
áššečilgehus ja mii fas mearrádusárvalus.  Lea vejolašvuohta
ovddidit mearkkašumiid juohke áidna áššái maid Sámediggi meannuda,
ja seamma áigemeari siste go eavttuhusain mat buktojuvvojit § 6
mielde. Mearkkašumit galget čuovvut ášši.  II.  Sámediggeráđđi
mearrida njuolggadusaid Sámedikki politihkalaš dási várás,
beaiváduvvon 23.04.2001. Njuolggadusat gustogohtet ođđajagimánu
1. b. 2002 rájes.  Go galgá nannet Sámedikki politihkalaš doaimma,
de lea mihttomearrin ahte buot Sámediggeráđi lahtut galggašedje
doaibmat ollesáiggi. Dasto galgá dát čuovvuluvvojit maiddái nu ahte
opposišuvdna ge oažžu eanet resurssaid vai sáhttet searvat lassánan
politihkalaš doibmii. Konkrehta mearrádus politihkkáriid
bargovejolašvuođaid nannema viidodaga ektui dahkkojuvvo Sámedikki
bušeahta juohkimis jahkásaččat.  Sámediggi gomiha ášši 44/97
mearrádusa, mii lea Sámedikki presideantta ja várrepresideantta bálkká
mearrideami birra. .  Sámedikki politihkalaš dási njuolggadusat.
Mearriduvvon Sámedikkis ..  1.1. Doaibmasuorgi.  Dát njuolggadusat
gusket Sámedikki politihkalaš dássái, nappo dalle Sámedikki
áirasiidda, Sámediggeráđđái, Sámedikki joavkojođiheaddjiide,
politihkalaš ráđđeaddiide, čoahkkinjođihangoddái ja Sámedikki
stivrraide.  Joavkojođiheaddjin Sámedikkis áddejuvvo son gii lea
nammaduvvon jođiheaddjin áirrasčoahkkádussii mas leat guokte olbmo
dahje eanet. Joavkojođiheaddji stáhtusa dáid njuolggadusaid ektui
oažžu go buktá čoahkkinjođihangoddái duođaštusa das, ovdal
01.11. dan jagi go ođđa sámediggi vuođđuduvvo. Ođđa joavkkuid
ásaheapmái ja go válljejuvvo ođđa joavkojođiheaddji, sáhttá
addojuvvot stáhtus dáid njuolggadusaid mielde 01.01. rájes juohke
jagi, eaktun lea ahte buktojuvvo duođaštus dan birra
čoahkkinjođihangoddái ovdal 15.12 ovddit jagi.  2.2. Jahkebuhtadus
ja bálká.  1.2.1 Sámediggeráđi lahtuide.  Sámedikki presideantta
jahkebuhtadus mearriduvvo jahkásaččat Sámedikki bušeahta
meannudeami oktavuođas. Jahkebuhtadus máksojuvvo nugo bálká.
Sámedikki várrepresideantta jahkebuhtadus lea 95%
sámediggepresideantta jahkebuhtadusas. Jahkebuhtadus máksojuvvo nugo
bálká.  Sámedikki ráđđelahtuide geain lea ollesáigebargu máksojuvvo
buhtadus mii lea 90% sámediggepresideantta jahkebuhtadusas. Sámedikki
ráđđelahtuide geain ii leat ollesáigebargu máksojuvvo buhtadus mii
lea 25% sámediggepresideantta jahkebuhtadusas.  2.2.2 Sámedikki
čoahkkinjođihangotti lahtuide.  Sámedikki čoahkkinjođiheaddji
jahkebuhtadussan máksojuvvo 25% sámediggepresideantta
jahkebuhtadusas. Sámedikki čoahkkinjođihangotti eará lahtuide
máksojuvvo buhtadussan 14% sámediggepresideantta jahkebuhtadusas.
3.2.3 Sámedikki joavkojođiheaddjiide.  Sámedikki joavkojođiheaddjiid
jahkebuhtadus lea 25% sámediggepresideantta jahkebuhtadusas.  4.2.4
Eará áirasiidda Sámedikkis.  Sámedikki áirasiidda, earret
Sámediggeráđi lahtuide, čoahkkinjođihangoddái ja
joavkojođiheaddjiide, lea jahkebuhtadussan 13% sámediggepresideantta
jahkebuhtadusas. Buhtadusas gessojuvvo dalle jos áirasat jávket
dievasčoahkkimis golmma diimmu rádjái 0,18% sámediggepresideantta
jahkebuhtadusas, ja 0,35% presideantta jahkebuhtadusas jos jávket
guhkkit go 3 diimmu čoahkkinbeaivvi nammii, dát ii guoskka
ollesáigepolitihkkáriidda. .  Várrelahtut, geat bohtet čoahkkimii
ožžot buhtadussan 1,45% sámediggepresideantta jahkebuhtadusas juohke
olles dievasčoahkkima ovddas. Jos lea čoahkkimis oanehot áiggi, de
máksojuvvo fasta buhtadus mii lea 0,5 % sámediggepresideantta
jahkebuhtadusas. Várrelahtuide, geat gártet searvat joavkočoahkkimii
fásta áirasiid ovddas, máksojuvvo fásta buhtadus, mii lea 0,6%
sámediggepresideantta jahkebuhtadusas.  Áirasiin ii gessojuvvo fásta
buhtadusas jos sii buohccájit dievasčoahkkimis.  5.2.5 Politihkalaš
ráđđeaddiide.  Sámediggepresideanta mearrida buhtadusa politihkalaš
ráđđeaddiide.  6.2.6 Stivrraid ja lávdegottiid lahtuide.  Sámedikki
stivrraid ja lávdegottiid jođiheaddjiide ja lahtuide máksojuvvo
buhtadus, dan mielde mii lea mearriduvvon Buhtadusregulatiivva
jna. áiggis áigái gustovaš meriin ja eavttuin, ja guoská
jođiheaddjiide, lahtuide ja čálliide (gč. Stáhta
peršonalgiehtagirjji čuoggá 3.10.11).  7.2.7 Máksima birra.
Buhtadus máksojuvvo dalle go stáhtabargiide máksojuvvo bálká. Juohke
mánus máksojuvvo seamma sturrosaš submi, mas ii leat
luopmobálkálasáhus eaige luopmoruđat. Jos muhtun mánus lea
máksojuvvon menddo ollu buhtadus, de gessojuvvo dat maŋŋá
buhtadusain.  8.2.8 Massojuvvon bargodietnasa birra.  Buhtadusa
lassin sáhttá máksojuvvot buhtadus massojuvvon bargodietnasa ovddas,
dan mielde mii lea mearriduvvon Buhtadusregulatiivva jna. áiggis áigái
gustovaš meriin ja eavttuin, ja guoská jođiheaddjiide, lahtuide ja
čálliide (gč. Stáhta peršonalgiehtagirjji čuoggá 3.10.11). Dát
guoská maiddái dasa man ollu áigi lea geavahuvvon ovdan-ruoktot
mátkiide.  Jos áirras/lahttu dáhttu buhtadusa bajimuš meriid
(duođaštuvvon golut) mielde, mii sáhttá máksojuvvot massojuvvon
bargodietnasa ovddas, de galgá son juogo:.  Buktit duođaštusa ahte
bargoaddi lea geassán bálkkás, dahje juo.  Buktit duođaštusa ahte
lea máksán bálkká sadjásažžii dahje eará duođaštusa (omd. 3
maŋimuš jagi iešealáhusdoalliid livnnetduođaštusa).  Massojuvvon
bargodietnasa ovddas, maid ii sáhte duođaštit, muhto mii lea
jáhkehahtti, máksojuvvo vuolimus meriid mielde beaivái.  Sámediggi
sáhttá máksit, dalle go nu lea šiehtaduvvon bargoaddi ja bargi
gaskka, massojuvvon bargodietnasa ovddas njuolga bargoaddái go
refušuvdnagáibádus buktojuvvo.  3.3. Bargobirasláhka ja
bargiidláhka.  Bargobirasláhka ja bargiidláhka ii guoskka Sámedikki
politihkalaš dássái.  4.4. Stáhta tariffašiehtadusaid birra.
Sámedikki politihkalaš dássái ii guoskka Váldotariffašiehtadus eaige
stáhta sierrašiehtadusat, muhto dat geavahuvvojit vástesaččat dađi
mielde go dat sierra lea namuhuvvon vuolábealde. Dakko gokko stáhta
tariffašiehtdusa njuolggadusat geavahuvvojit, de gustojit áiggis
áigái gustovaš njuolggadusat. Go čujuhuvvo Váldomearrádusaide, de
leat dat stáhta Váldotariffašiehtadusa Oktasašnjuolggadusat. Jos
tariffašiehtadus heaitá gustomis, de eai guoskka Sámedikki
politihkalaš dássái ge šat vástesaš vuoigatvuođat.
5.5. Mánnabearráigeahčči goluid ovddas máksin.  Sámediggeráđi
ollesáigepolitihkkárat sáhttet dárbbašlaš bargomátkiid oktavuođas
oažžut buhtaduvvot liigegoluid mánnagehččui, vejolaš mátke- ja
orrungoluid praktikántta ovddas. Sáhttá maiddái oažžut buhtadusa
daid liigegoluid mat bohtet máná geažil. Ortnet guoská gitta
dassážii go mánná deavdá jagi.  Náittosbeallalaš/ovttasássi dahje
muhtun eará geainna juogada máná beaivválaš áimmahuššama sáhttá
muhtun spiehkastagain leat mielde mátkiin, go galgá máná geahččat,
ja oažžut máksojuvvot mátke- ja orrungoluid. Dát ráddjejuvvo gustot
dušše dalle go lea deaŧalaš ahte mánná lea mielde, omd. njamaheami
oktavuođas. Mieđušteaddjái ii máksojuvvo massojuvvon bargodietnasa
ovddas.  Áirasiidda, go sii leat dievasčoahkkimis,
joavkočoahkkimiin ja Sámedikki seminárain sáhttá máksojuvvot
duođaštuvvon mánnageahččogoluid ovddas. Dat máksojuvvojit Stáhta
peršonalgiehtagirjji áiggis áigái gustovaš meriid mielde.
6.6. Ásodat ja ruovttusfitnanmátkit.  Sámediggeráđi
ollesáigepolitihkkárat ja ráđi politihkalaš ráđđeaddit, geat orrot
guhkkelis go 40 km eret bargosajis ja doalahit ásodaga ruovttubáikkis
eai ge láigot dan eret, ožžot nuvttá geavahussii dakkár ásodaga mas
leat eaŋkilis viessogálvvut maiddái elrávdnji, liekkas ja
birranbassan oktii jagis ja fárrema oktavuođas lea nuvttá.  Ásodaga
nuvttá geavaheapmi dieđihuvvo livnneteiseváldiide, go dat
vearuhuvvo.  Fárrengolut máksojuvvojit almmolaš bargiid
fárrenbuhtadusregulatiivva mielde, gč. Stáhta peršonalgiehtagirjji
čuoggá 7.05.  Sámediggeráđi ollesáigepolitihkkárat ja politihkalaš
ráđđeaddit geat orrot guhkkelis go 40 km eret bargosajis, ožžot
máksojuvvot ruoktomátki ovddas oktii vahkkui. Mátki ruoktot, galgá nu
guhkás go vejolaš heivehit bargomátkiin. Stáhta mátkeregulatiiva
sisriikkas biddjojuvvo vuođđun goluid máksimii. Dákkár mátkiin
máksojuvvo dušše seaiva mátkegoluid ovddas, borran-/idjadanlasáhus
ii máksojuvvo.  7.7. Luopmovuoigatvuođat.  Luopmoláhka ii guoskka
ollesáigepolitihkkáriidda, geat ožžot buhtadusa njuolga
Sámedikkis. Dábálaččat addojuvvo vejolašvuohta doallat luomu
luopmolága dahje stáhta tariffašiehtadusaid mearridusaid
vuođul. Heaitima oktavuođas máksojuvvo vástesaš luopmoruhta dahje
fievrriduvvo luopmoruhtavuođđu mii vástida luopmolága/stáhta
tariffašiehtadusaid mearrádusaide.  8.8. Pearmišuvnnat.
Ollesáigepolitihkkáriidda geat ožžot ollislaš buhtadusa njuolga
Sámedikkis, gusket čuovvuvaš pearmišuvdnanjuolggadusat:.  1.8.1
Riegádahttinpearmišuvdna.  Riegádahttima oktavuođas sáhttá addit
pearmišuvnna gitta 42 vahku rádjái olles bálkkáin dahje 52 vahku 80%
bálkkáin. Riegádahttinpearmišuvdna bálkkáin sáhttá guhkeduvvot
viđain vahkuin (7 vahku go lea 80% bálká) juohke máná nammii, jos
oktanaga riegádahttá eanet go ovtta máná.  Jos deavdá álbmotoadjolága
riegádahttinruhtaeavttuid, de addojuvvo olles bálká
Oktasašnjuolggadusaid § 19 ektui (gč. Stáhta peršonalgiehtagirjji
čuoggá 4.03). Dát guoská vaikko guoskevaš politihkkár heaittášii ge
áigodagas. Dalle jos oažžu eará bálkká, ealáhusdietnasa dahje
sullasačča, de ii leat šat vuoigatvuohta oažžut bálkká
Sámedikkis.  Áhčiin, geat leat ožžon bálkápearmišuvnna
Váldotariffašiehtadusa ektui, dakkár oktavuođas masa
álbmotoadjoláhka ii guoskka, lea vuoigatvuohta oažžut bálkká
álggahuvvon pearmišuvdnaáigodaga lohppii.  Váldonjuolggadussan lea
ahte áhčit galggašedje riegádahttima oktavuođas oažžut
áimmahuššanpearmišuvnna fuolahit eatnis ja mánás.  2.8.2
Adopterenpearmišuvdna.  Dan oktavuođas go adoptere máná gii lea
vuollel 15 jagi, sáhttá oažžut pearmišuvnna gitta 39 vahku olles
bálkkáin dahje gitta 49 vahku 80% bálkkáin. Adopterenpearmišuvdna
bálkkáin sáhttá guhkeduvvot viđain vahkuin (7 vahku go lea 80% bálká)
juohke máná nammii, jos oktanaga adoptere eanet go ovtta máná.  Jos
deavdá álbmotoadjolága adopterenruhtaeavttuid, de addojuvvo olles
bálká Oktasašnjuolggadusaid § 19 ektui (gč. Stáhta
peršonalgiehtagirjji čuoggá 4.03). Dát guoská vaikko guoskevaš
politihkkár heaittášii ge áigodagas. Dalle jos oažžu eará bálkká,
ealáhusdietnasa dahje sullasačča, de ii leat šat vuoigatvuohta
oažžut bálkká Sámedikkis.  Áhčiin, geat leat ožžon
bálkápearmišuvnna Váldotariffašiehtadusa ektui, dakkár oktavuođas
masa álbmotoadjoláhka ii guoskka, lea vuoigatvuohta oažžut bálkká
álggahuvvon pearmišuvdnaáigodaga lohppii.  3.8.3
Čálgopearmišuvdna.  Jos leat deaŧalaš čalgoákkat, de sáhttá
oažžut čálgopearmišuvnna bálkkáin gitta guokte vahku
kaleanddarjagis, gč. Oktasašnjuolggadusaid § 22 (gč. Stáhta
peršonalgiehtagirjji čuoggá 4.03).  4.8.4 Jávkan máná buohccuvuođa
geažil.  Pearmišuvdna bálkkáin, Oktasašmearrádusaid § 20
njuolggadusaid mielde, sáhttá addojuvvot dalle go ferte áimmahuššat
buohcci máná (gč. Stáhta peršonalgiehtagirjji čuoggá 4.03.
9.9. Jávkan buohccuvuođa geažil.  Sámedikki
ollesáigepolitihkkáriidda, geat ožžot njuolga buhtadusa Sámedikkis,
addojuvvo olles bálká buohccuvuođa oktavuođas gitta 49 vahku ja 5
kaleanddarbeaivvi rádjái, gč. Okasašmearrádusaid § 18 mii gusto
vástesaččat. Dalle jos heaitá virggis ii leat šat vuoigatvuohta
oažžut bálkká.  10.10. Bargomátkit.  Sámedikki politihkalaš
doaimma bargomátkiid/mátkiid oktavuođas biddjojuvvojit vuođđun dat
njuolggadusat mat leat Regulatiivvas sis- ja olgoriikka mátkiid várás,
go johtá stáhta rehkegii. Bargomátkin lohkko mátki mii lea badjel 15
km Sámedikki oassesáigepolitihkkáriid orrunsajis, ja Sámedikki
ollesáigepolitihkkáriid orrunsajis ja/dahje bargosajis. Sámedikki
ollesáigepolitihkkárat sáhttet oažžut buhtadusa duođaštuvvon
goluid ovddas mátkkiin mat leat vuollel 15 km bargosajis/orrunsajis,
gitta 1000 kruvnnu rádjái jahkái. Sámedikki eará politihkkárat sáhttet
oažžut buhtadusa duođaštuvvon goluid ovddas mátkiin mat leat
vuollel 15 km, dalle go sámediggepresideanta lea geatnegahttán sin
mátkái.  Joavkočoahkkimiid, mat dollojuvvojit dievasčoahkkima
oktavuođas, golut galggašedje bisuhuvvot nu vuollin go vejolaš.
1.10.1 Sámediggeráđi ollesáigepolitihkkárat.  Sámediggeráđi
ollesáigepolitihkkáriid mátkit lohkkojuvvojit
bargomátkin. Spiehkastahkan leat seaiva priváhta mátkit, main ii leat
makkárge oktavuohta virgái ja doibmii.  2.10.2 Sámediggeráđi
oasseáigepolitihkkárat.  Sámediggeráđi oasseáigepolitihkkáriid mátkit
Sámedikki barggu, joavkočoahkkimiid mat leat dievasčoahkkimiid
oktavuođas ja dievasčoahkkimiid oktavuođas buhtaduvvojit. Sámediggi
máksá goluid stáhta sisriikka mátkeregulatiivva mielde go oažžu
rehkega. .  3.10.3 Sámedikki čoahkkinjođihangoddi.
Čoahkkinjođiheaddjái ja čoahkkinjođihangoddái máksojuvvo mátkiid
ovddas mat leat čoahkkinjođihangotti barggu, joavkočoahkkimiid
oktavuođas mat dollojuvvojit dievasčoahkkima oktavuođas, ja
dievasčoahkkima oktavuođas. Sámediggi máksá goluid stáhta sisriikka
mátkeregulatiivva mielde go oažžu rehkega. .  4.10.4 Sámedikki
joavkojođiheaddjiide.  Joavkojođiheaddjide máksojuvvo mátkiid ovddas
mat leat joavkojođiheaddjiid čoahkkimiid, joavkočoahkkimiid
oktavuođas mat dollojuvvojit dievasčoahkkima, riikačoahkkimiid ja
dievasčoahkkima oktavuođas. Sámediggi máksá goluid stáhta sisriikka
mátkeregulatiivva mielde go oažžu rehkega. .  5.10.5 Sámedikki eará
áirasiidda.  Sámedikki áirasiidda máksojuvvo mátkiid ovddas mat leat
joavkočoahkkimiid oktavuođas mat dollojuvvojit dievasčoahkkima
oktavuođas ja dievasčoahkkima oktavuođas. Sámediggi máksá goluid
stáhta sisriikka mátkeregulatiivva mielde go oažžu rehkega. .
6.10.6 Politihkalaš ráđđeaddiide.  Politihkalaš ráđđeaddiid
mátkit lohkkojuvvojit bargomátkin. Spiehkastahkan leat seaiva priváhta
mátkit, main ii leat makkárge oktavuohta virgái ja doibmii. Sámediggi
ii mávsse mátkiid riikačoahkkimiidda, válgačoahkkimiidda ii ge eará
seaiva bellodatpolitihkalaš čoahkkimiidda, dat eai lohkkojuvvo
bargomátkin. Dain oktavuođain goas meannuduvvojit áššit máiguin
Sámediggi aktiivvalaččat bargá, dahje go lea doaimmaheamen eará
bálvalusbargguid mátki oktavuođas, sáhttá mátki dattetge lohkkojuvvot
bargomátkin. Dalle jos lea eahpádus ahte sáhttá go oassi mátkis dahje
olles mátki lohkkojuvvot bargomátkin, mearrida sámediggepresideanta. .
7.10.7 Ovddastus ja mieđušteaddji goluid máksin.  Sámediggeráđi
lahtuid beallalaččat/guoimmit sáhttet leat mielde ovddasteamen
dakkár doaluin main lea erenoamáš našuvnnalaš dahje
riikkaidgaskasaš mearkkašupmi. Sámedikki direktøra galgá dakkár
oktavuođain vuos árvvoštallat sáhttá go goluid
beallalaččaid/guoimmi ovddas máksit. .  1. Buhtadeapmi sierra
doaimmaid ovddas Sámedikkis.  Sámediggeráđi lahtuide máksojuvvojit
mátkegolut go leat doaimmas Sámedikki ovddas, dalle go dat lea
šiehtaduvvon Sámediggeráđiin ja/dahje čoahkkinjođihangottiin.
2. Bargomátkegoluid máksin.  Sámediggeráđi lahtuide, politihkalaš
ráđđeaddiide, čoahkkinjođihangoddái, joavkojođiheaddjiide ja eará
áirasiidda Sámedikkis máksojuvvo kredittkoartta jahkedivat, ja sii
geatnegahttojit geavahit dan bargomátkiin. Bargomátkiid ovddas ii
sáhte movt ge njuolga faktureret Sámediggái ii ge sáhte oažžut
ovdagihtii ruđa máksojuvvot mátkiid ovddas. Mátkegolut máksojuvvojit
go mátkerehket stáhta skovis lea sáddejuvvon ja golut galget leat
duođaštuvvon. .  11.11. Skeaŋkkat ja honorarat.  1.11.1 Skeaŋkkaid
oažžun.  Buot skeaŋkkat maid oažžu dan olis go lea presideanta,
várrepresideanta, sámediggeráđi lahttu, politihkalaš ráđđeaddi,
čoahkkinjođiheaddji dahje muđui áirras go lea ovddasteamen
Sámedikki, lohkkojuvvojit skeaŋkan bargodilis ja dat galget
fievrriduvvot Sámedikki skeaŋkaprotokollii ja daid galgá Sámediggi
hálddašit.  Skeaŋkkaid, mat leat peršuvnnalaččat ja daid árvu
lea árvvoštallojuvvon leat vuollel 500 kruvnnu sáhttá vuostáiváldi
ieš doallat.  2.11.2 Skeaŋkkat Sámedikkis.  Sámediggi sáhttá addit
skeaŋkkaid alla gussiide, sáhkavuoruid doalliide ja earáide, maid
árvu sáhttá leat gitta 2.500 kruvnnu rádjái. Skeaŋkkat mat
addojuvvojit galget vuosttažettiin leat sámi girjjálašvuohta-,
dáidda- ja giehtaduojit.  3.11.3 Honorarat.  Sámediggeráđi lahtuin
ja politihkalaš ráđđeaddiin lea vejolašvuohta váldit buhtadusa
daid artihkkaliid dahje áviisačállosiid ovddas maid ovddas
dábálaččat máksojuvvo. Go doallá sáhkavuoru iežas bargosuorggi
birra, de dan ovddas ii galgga váldit mávssu.  12.12. Ovddastangolut.
Ovddastangollun lohkkojit lunša, mállásat, bankeahtta dahje eará
feastamállásat, dahje golut vuostáváldimiin, ekskuršuvnnain jna.
Sámediggi máksá dábálaččat dušše ovddastangoluid go
olgoriikkalaččat leat mielde doaluin. Spiehkastahkan dás leat doalut
main sámediggepresideanttat ja/dahje čoahkkinjođiheaddji leat
guossoheaddjin dahje sámediggepresideanttat ja/dahje
čoahkkinjođiheaddji leat čujuhan eará iežaset ovddas dan dahkat.
Ovddastandoaluid máksomearit ja geavahus sihke sis- ja olgoriikkas
oidnojit stáhta peršonalgiehtagirjji čuoggás 1.09. Alkohola
fállamiin ferte leat várrugas.  Sámedikki direktørii addojuvvo
dábálaš fápmudus ovddastit olgoriikkas. Direktøra sáhttá addit
dábálaš fápmudusa bargiide ovddastit olgoriikkas, jos čavga
árvvoštallama vuođul lea ulbmállaš sáddet bargi olgoriikii.
13.13. Stivrraide, ráđiide ja lávdegottiide searvan.  Sámediggeráđi
ollesáigepolitihkkáriin ja politihkalaš ráđđeaddiin eai galggaše
leat oalgevirggit, oalgedoaimmat, stivradoaimmat dahje eará
bálkábarggut (earret doaimmat gielddain ja fylkagielddain) mat sáhttet
hehttet sin dábálaš barggu, vaikko vel dat livčče ge leat sierra
geatnegahtton dahje livččii lohpi.  Sámediggeráđi
ollesáigepolitihkkárat galggašedje soabadit sámediggepresideanttain
makkár oalgevirggiid, oalgedoaimmaid ja stivradoaimmaid sáhttet
doallat go leat sámediggeráđi lahttun.  14.14. Goluid máksin
telefovnna ja teknihkalaš veahkkeneavvuid ovddas.  1.14.1
Sámediggeráđi ollesáigepolitihkkárat ja politihkalaš ráđđeaddit.
Sámedikki ollesáigepolitihkkáriidda ja politihkalaš ráđđeaddiide
máksojuvvojit mobiltelefon- ja telefongolut gitta 300 kruvnnu rádjái
jahkenjealljehasas (gč. Stáhta peršonalgiehtagirjji čuoggá
1.06). Eará teknihkalaš rusttegiid sáhttet geavahit Sámedikki
kantuvrrain, maiddái mátke-PC interneahtain.  2.14.2 Sámediggeráđi
oasseáigepolitihkkárat, čoahkkinjođiheaddji ja joavkojođiheaddjit.
Sámediggeráđi oasseáigepolitihkkáriidda, čoahkkinjođiheaddjái ja
joavkojođiheaddjái máksojuvvojit golut ISDN-linjá bidjama ovddas
dahje sullasaš dihtoroktavuođa ovddas, ja dasa lassin
linjágeavaheami ovddas gitta 300 kruvnnu rádjái jahkenjealljehasas
(gč. Stáhta peršonalgiehtagiehtagirjji čuoggá 1.06). Sámediggi
luoiká PC ja telefaksa jos lea dárbu.  15.15. Penšuvdna.
Sámediggeráđi ollesáigepolitihkkárat ja politihkalaš ráđđeaddit
almmuhuvvojit Stáhta penšonkássii.  16.16. Doaimmas earuheapmi ja
heaitin.  Sámediggeráđi ollesáigepolitihkkáriidda addojuvvo
maŋŋábálká ovtta mánu dan rájes go heaitá, muhto gitta golmma mánu
rádjái jos sus ii leat bálká-/ealáhusdienas, penšuvdna dahje
sullasaš.  Politihkalaš ráđđeaddiide sáhttá, go heitet, addit
oasse- dahje ollesbálkká gitta ovtta mánu, dán mearrida
sámediggepresideanta juohke álo sierra, muhto gitta golmma mánu rádjái
jos sus ii leat bálká-/ealáhusdienas, penšuvdna dahje sullasaš.
Maŋŋábálkká eanet go mánu ferte ohcat sámediggepresideanttas nu ahte
buktá duođaštusa das ahte sus ii leat dienas.  Njuolggadusat
gustogohtet dan beaivvi rájes go Sámediggi mearrida.  Evttohus 1
áirasis Olaf Eliassen, Guovddášbellodaga sámediggejoavku:.
1. čg. Doaibmasuorgi, 2. oassi -- 1. cealkka rievdaduvvo: Sámedikki
joavkojođiheaddjin ipmirduvvo bellodatjoavkku/listtu válljen
jođiheaddji, main lea okta dahje eanet áirasat. .  Evttohus 3 áirasis
Birger Nymo, NSR sámediggejoavku:.  Čuokkis 5: Mánnageahččangoluid
máksin: Dálá njuolggadusat ovddasmorašbargui gustojit, ja bivdit
Sámediggeráđi ráhkadit ođđa dievaslaš njuolggadusaid
ovddasmorašbargui. .  Evttohus 4, oktasašárvalus,
Guovddášbellodagas, Sámi válgalihtus, Bargiidbellodagas,
Friijajoavkkus ja NSR sámediggejoavkkus:.  § 20 -- Sámediggeráđi
barggut.  Ođđa 2. lađas: »Sámediggeráđđi berre doallat
čoahkkimiid jeavddalaččat joavkojođiheddjiiguin.».  § 20 --
Maŋemus lađas sihkkojuvvo oppalaččat. .  Njuolggadusat .
5. čuokkis, 1. lađas -- Lasáhus: »Sámediggeráđi
ollesáiggepolitihkkárat ja oasseáiggepolitihkkárat sáhttetâ¦.».
5. čuokkis, 3. lađas -- Lasáhus: »â¦.dievasčoahkkimiid,
joavkočoahkkimiid ja Sámedikki semináraid oktavuođas ja muđui go
ovddasta Sámedikki â¦».  14.2. čuokkis -- Sámediggeráđi
oasseáiggepolitihkkáratâ¦.  Ođđa vuosttaš cealkka:
»Sámediggeráđi oasseáiggepolitihkkárat ožžot gokčojuvvot
mátketelefovnna.».  III.  Jienasteapmi.  39 áirasis ledje 36
čoahkis.  Jienasteapmi čađahuvvui dáid vuoruid mielde:.  Evttohus
1 hilgjojuvvui 31 jienain.  Evttohus 4 mearriduvvui
ovttajienalaččat.  Evttohus 3, čk. 5, mearriduvvui
ovttajienalaččat.  Sámediggeráđi árvalus, earret mearriduvvon
rievdadusat, mearriduvvui ovttajienalaččat.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Berit Ranveig Nilssen, áššej.   2.  Johan Mikkel Sara. 
3.  Berit Ranveig Nilssen.   4.  Randi A. Skum.   5.  Olaf
Eliassen.   6.  Birger Nymo.  Berit Ranveig Nilssen.  7.  Josef
Vedhugnes.  Birger Nymo.   .  Amund Eriksen.   .  Magne Ballovara.
.   Berit Ranveig Nilssen.   .  Olaf Eliassen.   .  Josef
Vedhugnes.  8.  Sven-Roald Nystø.   9.  Johan Mikkel Sara.  Per
Edvin Varsi.   .  Magne Ballovara.   .  Magnhild Mathisen .   .
Josef Vedhugnes.   .  Sven-Roald Nystø.   .  Johan Mikkel Sara.
10.  Asbjørg Skåden.  Magnhild Mathisen.   .  Asbjørg Skåden. 
Willy Ørnebakk, č.ortnegii.   11.  Olav M. Dikkanen.   12.
Olaf Eliassen.  Willy Ørnebakk.   .  Per Edvin Varsi.   .  Olaf
Eliassen.  13.  Amund Eriksen.  Sven-Roald Nystø.  14.  Birger Nymo.
.  15.  Josef Vedhugnes.   16.  Magne Ballovara.   17.  Berit
Ranveig Nilssen, áššejođih.   .  Berit Ranveig Nilssen,
č.ortnegii.   VI.  Sámedikki mearrádus maŋŋá jienasteami lea ná:.
I.  Sámediggi mearrida čuovvuvaš rievdadusaid Sámedikki
čoahkkinortnegis:.  1.§ 8 Digáštallamat.  Áirasat sárdnot Sámedikki
sárdnestuolus. Áirasat galget leat iežaset sajis go bivdet
sáhkavuoru. Guhte sárdnu, ovddida sártnis Sámedikki
čoahkkinjođiheaddjái, ja galgá čavga doaladit áššis maid leat
meannudeamen.  Áššejođiheaddji dahje joavkku váldoságasteaddji
vuosttaš sáhkavuorru ii galgga bistit guhkit go 15
minuvtta. Sámediggeráđi sáhkavuorru, go ovddida čilgehusaid, ii
galgga bistit guhkit go 20 minuvtta (gč. § 20). .  Áššejođiheaddji
ja joavkku váldoságasteaddji sáhttiba váldosága lassin beassat sárdnut
eanemusat guktii, vuosttaš geardde gitta 10 minuvtta rádjai, ja
maŋit geardde gitta 5 minuvtta rádjai. Eará áirasiin lea
vuoigatvuohta beassat sárdnut eanemusat guktii. Vuosttaš geardde
gitta 10 minuvtta rádjai, ja nuppi geardde gitta 5 minuvtta rádjai.
Jos čoahkkinjođiheaddji gávnnaha dárbbašlažžan, de ášši sáhttá
juohkit máŋgga oassái go Sámediggi dasa miehtá. Juohke oasi várás lea
sárdnunáigi seamma guhkki go áššiin lea.  Iešguđet joavkkuid
ovddasteaddjit besset vuoruid mielde sárdnut.  čoahkkinjođiheaddji
dahje áirasat sáhttet eavttuhit bidjat sázu digáštallamis. Go
Sámediggi lea mearridan bidjat sázu digáštallamis, de ii sáhte
áššis ovddidit ođđa eavttuhusa.  Jos ságastallamis čájehuvvo
ahte lea dárbu, de sáhttá sárdnunáiggi gáržžidit go Sámediggi dasa
miehtá.  2.§ 17 čoahkkinjođihangotti barggut.
Čoahkkinjođihangotti bargun lea:.  Gohččut čoahkkimii ja jođihit
Sámedikki ráđđádallamiid 1. ja 3. kapihttaliid njuolggadusaid
mielde.  Mearridit iešguđet dievasčoahkkimiid
virgelohpeohcamiid. Virgelohpeohcamiid galgá mieđihit duššefal go
leat nana ákkat.  Ovddidit árvalusa Sámedikki dievasčoahkkimii
áššiin mat gusket Sámedikki čoahkkinortnegii, vrd. § 24.  Dahkat
dárbbašlaš mearrádusaid Sámedikki ášševálmmaštemiid oktavuođas,
vrd. § 24.  Nammadit Sámedikki ovddasteddjiid bovdejumiin
parlamentáralaš čoahkkimiidda ja konferánssaide.  Dahkat eará
bargguid maid Sámediggi addá čoahkkinjođihangoddái.  Mearridit,
ovttasráđiid Sámedikki joavkojođiheaddjiiguin, man guhkes áigi
biddjojuvvo Sámediggeráđi dieđáhusaid ovddideapmái Sámedikki
dievasčoahkkimis, gč. § 20.  3.§ 20 Sámediggeráđi barggut.
Sámediggeráđi bargun lea doaimmahit ja jođihit Sámedikki doaimma,
vrd. vuođđonjuolggadusaid § 2-4 goalmmát lađđasa.
Sámediggeráđđi berre doallat čoahkkimiid jeavddalaččat
joavkojođiheddjiiguin.  Sámediggeráđis lea mearridanfápmu go
unnimusat bealli ráđi lahtuin leat čoahkis. Sámediggeráđi
čoahkkimat leat gitta jos Sámediggeráđđi ieš ii mearrit eará.
Sámediggeráđđi sáhttá ovddidit dievasčoahkkimii čuovvuvaš
áššiid:.  Sámedikki jahkásaš bušeahta juogadeami.  Doaibmabijuid
čuovvuvaš jagi stáhtabušehttii.  Sámedikki jahkedieđáhusa.
Sámedikki doarjjaortnegiid váldonjuolggadusaid.  Eará áššiid
Sámediggeráđi iešheanalis árvvoštallama vuođul.  Dasa lassin
ovddida Sámediggeráđđi dieđáhusaid sierra potihkkasurggiid birra
(gč. 17 g).  Dievasčoahkkima vuosttas beaivvi ovddida
Sámediggeráđđi sierra áššin dieđáhusa ráđi doaimmaid birra
dievasčoahkkimiid gaskka. Lea vejolaš buktit mearkkašumiid
Sámediggeráđi doaibmadieđáhussii.  Sámediggeráđđi sáhttá ovddidit
čilgehusaid dievasčoahkkimii ovdáneami birra iešguđet
áššesurggiin. Čilgehusat ovddiduvvojit dievasčoahkkima vuosttas
beaivvi, ja biddjojuvvojit divaštallamii maŋŋelis
čoahkkimis. Juohke dievasčoahkkima nammii sáhttá ovddidit dušše
ovtta čilgehusa. Eavttuhusat mat ovddiduvvojit čilgehusaid
oktavuođas, meannuduvvojit §§ 6 ja 24 mielde. .  4.§ 24
Áššemeannudeapmi.  Áššit maid Sámediggeráđđi ovddida Sámedikki
dievasčoahkkimii, galget dieđihuvvot čoahkkinjođihangoddái
maŋimuštá 4 vahku ovddal dievasčoahkkima. Árvalusat áššiin galget
sáddejuvvot áirasiidda maŋimuštá 3 vahku ovdal
dievasčoahkkima. Seamma njuolggadusat gustojit
Bearráigeahččanlávdegoddái. Čoahkkinjođihangotti árvalus áššiin
§ 17 vuosttaš lađđasa c) čuoggá mielde sáddejuvvo áirasiidda
maŋimuštá 3 vahku ovdal dievasčoahkkima. Čoahkkinjođihangoddi
sáhttá biehttalit bidjamis áššiid dievasčoahkkima ovdii jus
Sámediggeráđđi ii doala ovddabealde namuhuvvon áigemeriid.
Árvalusain mat ovddiduvvojit Sámedikki dievasčoahkkimii galgá
čielgasit oidnot mii lea áššečilgehus ja mii fas
mearrádusárvalus.  Lea vejolašvuohta ovddidit mearkkašumiid juohke
áidna áššái maid Sámediggi meannuda, ja seamma áigemeari siste go
eavttuhusain mat buktojuvvojit § 6 mielde. Mearkkašumit galget
čuovvut ášši.  II.  Sámediggeráđđi mearrida njuolggadusaid
Sámedikki politihkalaš dási várás, beaiváduvvon
23.04.2001. Njuolggadusat gustogohtet ođđajagimánu 1. b. 2002
rájes.  Go galgá nannet Sámedikki politihkalaš doaimma, de lea
mihttomearrin ahte buot Sámediggeráđi lahtut galggašedje doaibmat
ollesáiggi. Dasto galgá dát čuovvuluvvojit maiddái nu ahte
opposišuvdna ge oažžu eanet resurssaid vai sáhttet searvat lassánan
politihkalaš doibmii. Konkrehta mearrádus politihkkáriid
bargovejolašvuođaid nannema viidodaga ektui dahkkojuvvo Sámedikki
bušeahta juohkimis jahkásaččat.  Sámediggi gomiha ášši 44/97
mearrádusa, mii lea Sámedikki presideantta ja várrepresideantta bálkká
mearrideami birra. .  Sámedikki politihkalaš dási njuolggadusat.
Mearriduvvon Sámedikkis miessemánu 31. b. 2001.  1.1. Doaibmasuorgi.
Dát njuolggadusat gusket Sámedikki politihkalaš dássái, nappo dalle
Sámedikki áirasiidda, Sámediggeráđđái, Sámedikki
joavkojođiheaddjiide, politihkalaš ráđđeaddiide,
čoahkkinjođihangoddái ja Sámedikki stivrraide.  Joavkojođiheaddjin
Sámedikkis áddejuvvo son gii lea nammaduvvon jođiheaddjin
áirrasčoahkkádussii mas leat guokte olbmo dahje
eanet. Joavkojođiheaddji stáhtusa dáid njuolggadusaid ektui oažžu
go buktá čoahkkinjođihangoddái duođaštusa das, ovdal 01.11. dan
jagi go ođđa sámediggi vuođđuduvvo. Ođđa joavkkuid ásaheapmái ja
go válljejuvvo ođđa joavkojođiheaddji, sáhttá addojuvvot stáhtus
dáid njuolggadusaid mielde 01.01. rájes juohke jagi, eaktun lea ahte
buktojuvvo duođaštus dan birra čoahkkinjođihangoddái ovdal
15.12. ovddit jagi.  2.2. Jahkebuhtadus ja bálká.  1.2.1
Sámediggeráđi lahtuide.  Sámedikki presideantta jahkebuhtadus
mearriduvvo jahkásaččat Sámedikki bušeahta meannudeami
oktavuođas. Jahkebuhtadus máksojuvvo nugo bálká.  Sámedikki
várrepresideantta jahkebuhtadus lea 95% sámediggepresideantta
jahkebuhtadusas. Jahkebuhtadus máksojuvvo nugo bálká.  Sámedikki
ráđđelahtuide geain lea ollesáigebargu máksojuvvo buhtadus mii lea
90% sámediggepresideantta jahkebuhtadusas. Sámedikki ráđđelahtuide
geain ii leat ollesáigebargu máksojuvvo buhtadus mii lea 25%
sámediggepresideantta jahkebuhtadusas.  2.2.2 Sámedikki
čoahkkinjođihangotti lahtuide.  Sámedikki čoahkkinjođiheaddji
jahkebuhtadussan máksojuvvo 25% sámediggepresideantta
jahkebuhtadusas. Sámedikki čoahkkinjođihangotti eará lahtuide
máksojuvvo buhtadussan 14% sámediggepresideantta jahkebuhtadusas.
3.2.3 Sámedikki joavkojođiheaddjiide.  Sámedikki joavkojođiheaddjiid
jahkebuhtadus lea 25% sámediggepresideantta jahkebuhtadusas.  4.2.4
Eará áirasiidda Sámedikkis.  Sámedikki áirasiidda, earret
Sámediggeráđi lahtuide, čoahkkinjođihangoddái ja
joavkojođiheaddjiide, lea jahkebuhtadussan 13% sámediggepresideantta
jahkebuhtadusas. Buhtadusas gessojuvvo dalle jos áirasat jávket
dievasčoahkkimis golmma diimmu rádjái 0,18% sámediggepresideantta
jahkebuhtadusas, ja 0,35% presideantta jahkebuhtadusas jos jávket
guhkkit go 3 diimmu čoahkkinbeaivvi nammii, dát ii guoskka
ollesáigepolitihkkáriidda. .  Várrelahtut, geat bohtet čoahkkimii
ožžot buhtadussan 1,45% sámediggepresideantta jahkebuhtadusas juohke
olles dievasčoahkkima ovddas. Jos lea čoahkkimis oanehot áiggi, de
máksojuvvo fasta buhtadus mii lea 0,5 % sámediggepresideantta
jahkebuhtadusas. Várrelahtuide, geat gártet searvat joavkočoahkkimii
fásta áirasiid ovddas, máksojuvvo fásta buhtadus, mii lea 0,6%
sámediggepresideantta jahkebuhtadusas.  Áirasiin ii gessojuvvo fásta
buhtadusas jos sii buohccájit dievasčoahkkimis.  5.2.5 Politihkalaš
ráđđeaddiide.  Sámediggepresideanta mearrida buhtadusa politihkalaš
ráđđeaddiide.  6.2.6 Stivrraid ja lávdegottiid lahtuide.  Sámedikki
stivrraid ja lávdegottiid jođiheaddjiide ja lahtuide máksojuvvo
buhtadus, dan mielde mii lea mearriduvvon Buhtadusregulatiivva
jna. áiggis áigái gustovaš meriin ja eavttuin, ja guoská
jođiheaddjiide, lahtuide ja čálliide (gč. Stáhta
peršonalgiehtagirjji čuoggá 3.10.11).  7.2.7 Máksima birra.
Buhtadus máksojuvvo dalle go stáhtabargiide máksojuvvo bálká. Juohke
mánus máksojuvvo seamma sturrosaš submi, mas ii leat
luopmobálkálasáhus eaige luopmoruđat. Jos muhtun mánus lea
máksojuvvon menddo ollu buhtadus, de gessojuvvo dat maŋŋá
buhtadusain.  8.2.8 Massojuvvon bargodietnasa birra.  Buhtadusa
lassin sáhttá máksojuvvot buhtadus massojuvvon bargodietnasa ovddas,
dan mielde mii lea mearriduvvon Buhtadusregulatiivva jna. áiggis áigái
gustovaš meriin ja eavttuin, ja guoská jođiheaddjiide, lahtuide ja
čálliide (gč. Stáhta peršonalgiehtagirjji čuoggá 3.10.11). Dát
guoská maiddái dasa man ollu áigi lea geavahuvvon ovdan-ruoktot
mátkiide.  Jos áirras/lahttu dáhttu buhtadusa bajimuš meriid
(duođaštuvvon golut) mielde, mii sáhttá máksojuvvot massojuvvon
bargodietnasa ovddas, de galgá son juogo:.  Buktit duođaštusa ahte
bargoaddi lea geassán bálkkás, dahje juo.  Buktit duođaštusa ahte
lea máksán bálkká sadjásažžii dahje eará duođaštusa (omd. 3
maŋimuš jagi iešealáhusdoalliid livnnetduođaštusa).  Massojuvvon
bargodietnasa ovddas, maid ii sáhte duođaštit, muhto mii lea
jáhkehahtti, máksojuvvo vuolimus meriid mielde beaivái.  Sámediggi
sáhttá máksit, dalle go nu lea šiehtaduvvon bargoaddi ja bargi
gaskka, massojuvvon bargodietnasa ovddas njuolga bargoaddái go
refušuvdnagáibádus buktojuvvo.  3.3. Bargobirasláhka ja
bargiidláhka.  Bargobirasláhka ja bargiidláhka ii guoskka Sámedikki
politihkalaš dássái.  4.4. Stáhta tariffašiehtadusaid birra.
Sámedikki politihkalaš dássái ii guoskka Váldotariffašiehtadus eaige
stáhta sierrašiehtadusat, muhto dat geavahuvvojit vástesaččat dađi
mielde go dat sierra lea namuhuvvon vuolábealde. Dakko gokko stáhta
tariffašiehtadusa njuolggadusat geavahuvvojit, de gustojit áiggis
áigái gustovaš njuolggadusat. Go čujuhuvvo Váldomearrádusaide, de
leat dat stáhta Váldotariffašiehtadusa Oktasašnjuolggadusat. Jos
tariffašiehtadus heaitá gustomis, de eai guoskka Sámedikki
politihkalaš dássái ge šat vástesaš vuoigatvuođat.
5.5. Mánnageahčči goluid ovddas máksin.  Sámediggeráđi
ollesáigepolitihkkárat ja oasseáigepolitihkkárat sáhttet dárbbašlaš
bargomátkiid oktavuođas oažžut buhtaduvvot liigegoluid
mánnagehččui, vejolaš mátke- ja orrungoluid praktikántta
ovddas. Sáhttá maiddái oažžut buhtadusa dain liigegoluin mat bohtet
máná geažil. Ortnet guoská gitta dassážii go mánná deavdá jagi.
Náittosbeallalaš/ovttasássi dahje muhtun eará geainna juogada máná
beaivválaš áimmahuššama sáhttá muhtun spiehkastagain leat mielde
mátkiin, go galgá máná geahččat, ja oažžut máksojuvvot mátke- ja
orrungoluid. Dát ráddjejuvvo gustot dušše dalle go lea deaŧalaš
ahte mánná lea mielde, omd. njamaheami oktavuođas. Mieđušteaddjái
ii máksojuvvo massojuvvon bargodietnasa ovddas.  Áirasiidda, go sii
leat dievasčoahkkimis, joavkočoahkkimiin, Sámedikki seminárain ja go
muđui ovddasta Sámedikki sáhttá máksojuvvot duođaštuvvon
mánnageahččogoluid ovddas. Dat máksojuvvojit Stáhta
peršonalgiehtagirjji áiggis áigái gustovaš meriid mielde.  Dálá
njuolggadusat ovddasmorašbargui gustojit, ja bivdit Sámediggeráđi
ráhkadit ođđa dievaslaš njuolggadusaid ovddasmorašbargui. . 
6.6. Ásodat ja ruovttusfitnanmátkit.  Sámediggeráđi
ollesáigepolitihkkárat ja ráđi politihkalaš ráđđeaddit, geat orrot
guhkkelis go 40 km eret bargosajis ja doalahit ásodaga ruovttubáikkis
eai ge láigot dan eret, ožžot nuvttá geavahussii dakkár ásodaga mas
leat eaŋkilis viessogálvvut maiddái elrávdnji, liekkas ja
birranbassan oktii jagis ja fárrema oktavuođas lea nuvttá.  Ásodaga
nuvttá geavaheapmi dieđihuvvo livnneteiseváldiide, go dat
vearuhuvvo.  Fárrengolut máksojuvvojit almmolaš bargiid
fárrenbuhtadusregulatiivva mielde, gč. Stáhta peršonalgiehtagirjji
čuoggá 7.05.  Sámediggeráđi ollesáigepolitihkkárat ja politihkalaš
ráđđeaddit geat orrot guhkkelis go 40 km eret bargosajis, ožžot
máksojuvvot ruoktomátki ovddas oktii vahkkui. Mátki ruoktot, galgá nu
guhkás go vejolaš heivehit bargomátkiin. Stáhta mátkeregulatiiva
sisriikkas biddjojuvvo vuođđun goluid máksimii. Dákkár mátkiin
máksojuvvo dušše seaiva mátkegoluid ovddas, borran-/idjadanlasáhus
ii máksojuvvo.  7.7. Luopmovuoigatvuođat.  Luopmoláhka ii guoskka
ollesáigepolitihkkáriidda, geat ožžot buhtadusa njuolga
Sámedikkis. Dábálaččat addojuvvo vejolašvuohta doallat luomu
luopmolága dahje stáhta tariffašiehtadusaid mearridusaid
vuođul. Heaitima oktavuođas máksojuvvo vástesaš luopmoruhta dahje
fievrriduvvo luopmoruhtavuođđu mii vástida luopmolága/stáhta
tariffašiehtadusaid mearrádusaide.  8.8. Pearmišuvnnat.
Ollesáigepolitihkkáriidda geat ožžot ollislaš buhtadusa njuolga
Sámedikkis, gusket čuovvuvaš pearmišuvdnanjuolggadusat:.  1.8.1
Riegádahttinpearmišuvdna.  Riegádahttima oktavuođas sáhttá addit
pearmišuvnna gitta 42 vahku rádjái olles bálkkáin dahje 52 vahku 80%
bálkkáin. Riegádahttinpearmišuvdna bálkkáin sáhttá guhkeduvvot
viđain vahkuin (7 vahku go lea 80% bálká) juohke máná nammii, jos
oktanaga riegádahttá eanet go ovtta máná.  Jos deavdá álbmotoadjolága
riegádahttinruhtaeavttuid, de addojuvvo olles bálká
Oktasašnjuolggadusaid § 19 ektui (gč. Stáhta peršonalgiehtagirjji
čuoggá 4.03). Dát guoská vaikko guoskevaš politihkkár heaittášii ge
áigodagas. Dalle jos oažžu eará bálkká, ealáhusdietnasa dahje
sullasačča, de ii leat šat vuoigatvuohta oažžut bálkká
Sámedikkis.  Áhčiin, geat leat ožžon bálkápearmišuvnna
Váldotariffašiehtadusa ektui, dakkár oktavuođas masa
álbmotoadjoláhka ii guoskka, lea vuoigatvuohta oažžut bálkká
álggahuvvon pearmišuvdnaáigodaga lohppii.  Váldonjuolggadussan lea
ahte áhčit galggašedje riegádahttima oktavuođas oažžut
áimmahuššanpearmišuvnna fuolahit eatnis ja mánás.  2.8.2
Adopterenpearmišuvdna.  Dan oktavuođas go adoptere máná gii lea
vuollel 15 jagi, sáhttá oažžut pearmišuvnna gitta 39 vahku olles
bálkkáin dahje gitta 49 vahku 80% bálkkáin. Adopterenpearmišuvdna
bálkkáin sáhttá guhkeduvvot viđain vahkuin (7 vahku go lea 80% bálká)
juohke máná nammii, jos oktanaga adoptere eanet go ovtta máná.  Jos
deavdá álbmotoadjolága adopterenruhtaeavttuid, de addojuvvo olles
bálká Oktasašnjuolggadusaid § 19 ektui (gč. Stáhta
peršonalgiehtagirjji čuoggá 4.03). Dát guoská vaikko guoskevaš
politihkkár heaittášii ge áigodagas. Dalle jos oažžu eará bálkká,
ealáhusdietnasa dahje sullasačča, de ii leat šat vuoigatvuohta
oažžut bálkká Sámedikkis.  Áhčiin, geat leat ožžon
bálkápearmišuvnna Váldotariffašiehtadusa ektui, dakkár oktavuođas
masa álbmotoadjoláhka ii guoskka, lea vuoigatvuohta oažžut bálkká
álggahuvvon pearmišuvdnaáigodaga lohppii.  3.8.3
Čálgopearmišuvdna.  Jos leat deaŧalaš čalgoákkat, de sáhttá
oažžut čálgopearmišuvnna bálkkáin gitta guokte vahku
kaleanddarjagis, gč. Oktasašnjuolggadusaid § 22 (gč. Stáhta
peršonalgiehtagirjji čuoggá 4.03).  4.8.4 Jávkan máná buohccuvuođa
geažil.  Pearmišuvdna bálkkáin, Oktasašmearrádusaid § 20
njuolggadusaid mielde, sáhttá addojuvvot dalle go ferte áimmahuššat
buohcci máná (gč. Stáhta peršonalgiehtagirjji čuoggá 4.03.
9.9. Jávkan buohccuvuođa geažil.  Sámedikki
ollesáigepolitihkkáriidda, geat ožžot njuolga buhtadusa Sámedikkis,
addojuvvo olles bálká buohccuvuođa oktavuođas gitta 49 vahku ja 5
kaleanddarbeaivvi rádjái, gč. Okasašmearrádusaid § 18 mii gusto
vástesaččat. Dalle jos heaitá virggis ii leat šat vuoigatvuohta
oažžut bálkká.  10.10. Bargomátkit.  Sámedikki politihkalaš
doaimma bargomátkiid/mátkiid oktavuođas biddjojuvvojit vuođđun dat
njuolggadusat mat leat Regulatiivvas sis- ja olgoriikka mátkiid várás,
go johtá stáhta rehkegii. Bargomátkin lohkko mátki mii lea badjel 15
km Sámedikki oassesáigepolitihkkáriid orrunsajis, ja Sámedikki
ollesáigepolitihkkáriid orrunsajis ja/dahje bargosajis. Sámedikki
ollesáigepolitihkkárat sáhttet oažžut buhtadusa duođaštuvvon
goluid ovddas mátkkiin mat leat vuollel 15 km bargosajis/orrunsajis,
gitta 1000 kruvnnu rádjái jahkái. Sámedikki eará politihkkárat sáhttet
oažžut buhtadusa duođaštuvvon goluid ovddas mátkiin mat leat
vuollel 15 km, dalle go sámediggepresideanta lea geatnegahttán sin
mátkái.  Joavkočoahkkimiid, mat dollojuvvojit dievasčoahkkima
oktavuođas, golut galggašedje bisuhuvvot nu vuollin go vejolaš.
1.10.1 Sámediggeráđi ollesáigepolitihkkárat.  Sámediggeráđi
ollesáigepolitihkkáriid mátkit lohkkojuvvojit
bargomátkin. Spiehkastahkan leat seaiva priváhta mátkit, main ii leat
makkárge oktavuohta virgái ja doibmii.  2.10.2 Sámediggeráđi
oasseáigepolitihkkárat.  Sámediggeráđi oasseáigepolitihkkáriid mátkit
Sámedikki barggu, joavkočoahkkimiid mat leat dievasčoahkkimiid
oktavuođas ja dievasčoahkkimiid oktavuođas buhtaduvvojit. Sámediggi
máksá goluid stáhta sisriikka mátkeregulatiivva mielde go oažžu
rehkega. .  3.10.3 Sámedikki čoahkkinjođihangoddi.
Čoahkkinjođiheaddjái ja čoahkkinjođihangoddái máksojuvvo mátkiid
ovddas mat leat čoahkkinjođihangotti barggu, joavkočoahkkimiid
oktavuođas mat dollojuvvojit dievasčoahkkima oktavuođas, ja
dievasčoahkkima oktavuođas. Sámediggi máksá goluid stáhta sisriikka
mátkeregulatiivva mielde go oažžu rehkega. .  4.10.4 Sámedikki
joavkojođiheaddjiide.  Joavkojođiheaddjide máksojuvvo mátkiid ovddas
mat leat joavkojođiheaddjiid čoahkkimiid, joavkočoahkkimiid
oktavuođas mat dollojuvvojit dievasčoahkkima, riikačoahkkimiid ja
dievasčoahkkima oktavuođas. Sámediggi máksá goluid stáhta sisriikka
mátkeregulatiivva mielde go oažžu rehkega. .  5.10.5 Sámedikki eará
áirasiidda.  Sámedikki áirasiidda máksojuvvo mátkiid ovddas mat leat
joavkočoahkkimiid oktavuođas mat dollojuvvojit dievasčoahkkima
oktavuođas ja dievasčoahkkima oktavuođas. Sámediggi máksá goluid
stáhta sisriikka mátkeregulatiivva mielde go oažžu rehkega. .
6.10.6 Politihkalaš ráđđeaddiide.  Politihkalaš ráđđeaddiid
mátkit lohkkojuvvojit bargomátkin. Spiehkastahkan leat seaiva priváhta
mátkit, main ii leat makkárge oktavuohta virgái ja doibmii. Sámediggi
ii mávsse mátkiid riikačoahkkimiidda, válgačoahkkimiidda ii ge eará
seaiva bellodatpolitihkalaš čoahkkimiidda, dat eai lohkkojuvvo
bargomátkin. Dain oktavuođain goas meannuduvvojit áššit máiguin
Sámediggi aktiivvalaččat bargá, dahje go lea doaimmaheamen eará
bálvalusbargguid mátki oktavuođas, sáhttá mátki dattetge lohkkojuvvot
bargomátkin. Dalle jos lea eahpádus ahte sáhttá go oassi mátkis dahje
olles mátki lohkkojuvvot bargomátkin, mearrida sámediggepresideanta. .
7.10.7 Ovddastus ja mieđušteaddji goluid máksin.  Sámediggeráđi
lahtuid beallalaččat/guoimmit sáhttet leat mielde ovddasteamen
dakkár doaluin main lea erenoamáš našuvnnalaš dahje
riikkaidgaskasaš mearkkašupmi. Sámedikki direktøra galgá dakkár
oktavuođain vuos árvvoštallat sáhttá go goluid
beallalaččaid/guoimmi ovddas máksit. .  1.  Buhtadeapmi sierra
doaimmaid ovddas Sámedikkis.  Sámediggeráđi lahtuide máksojuvvojit
mátkegolut go leat doaimmas Sámedikki ovddas, dalle go dat lea
šiehtaduvvon Sámediggeráđiin ja/dahje čoahkkinjođihangottiin.  2.
Bargomátkegoluid máksin.  Sámediggeráđi lahtuide, politihkalaš
ráđđeaddiide, čoahkkinjođihangoddái, joavkojođiheaddjiide ja eará
áirasiidda Sámedikkis máksojuvvo kredittkoartta jahkedivat, ja sii
geatnegahttojit geavahit dan bargomátkiin. Bargomátkiid ovddas ii
sáhte movt ge njuolga faktureret Sámediggái ii ge sáhte oažžut
ovdagihtii ruđa máksojuvvot mátkiid ovddas. Mátkegolut máksojuvvojit
go mátkerehket stáhta skovis lea sáddejuvvon ja golut galget leat
duođaštuvvon. .  11.11. Skeaŋkkat ja honorarat.  1.11.1 Skeaŋkkaid
oažžun.  Buot skeaŋkkat maid oažžu dan olis go lea presideanta,
várrepresideanta, sámediggeráđi lahttu, politihkalaš ráđđeaddi,
čoahkkinjođiheaddji dahje muđui áirras go lea ovddasteamen
Sámedikki, lohkkojuvvojit skeaŋkan bargodilis ja dat galget
fievrriduvvot Sámedikki skeaŋkaprotokollii ja daid galgá Sámediggi
hálddašit.  Skeaŋkkaid, mat leat peršuvnnalaččat ja daid árvu
lea árvvoštallojuvvon leat vuollel 500 kruvnnu sáhttá vuostáiváldi
ieš doallat.  2.11.2 Skeaŋkkat Sámedikkis.  Sámediggi sáhttá addit
skeaŋkkaid alla gussiide, sáhkavuoruid doalliide ja earáide, maid
árvu sáhttá leat gitta 2.500 kruvnnu rádjái. Skeaŋkkat mat
addojuvvojit galget vuosttažettiin leat sámi girjjálašvuohta-,
dáidda- ja giehtaduojit.  3.11.3 Honorarat.  Sámediggeráđi lahtuin
ja politihkalaš ráđđeaddiin lea vejolašvuohta váldit buhtadusa
daid artihkkaliid dahje áviisačállosiid ovddas maid ovddas
dábálaččat máksojuvvo. Go doallá sáhkavuoru iežas bargosuorggi
birra, de dan ovddas ii galgga váldit mávssu.  12.12. Ovddastangolut.
Ovddastangollun lohkkojit lunša, mállásat, bankeahtta dahje eará
feastamállásat, dahje golut vuostáváldimiin, ekskuršuvnnain jna.
Sámediggi máksá dábálaččat dušše ovddastangoluid go
olgoriikkalaččat leat mielde doaluin. Spiehkastahkan dás leat doalut
main sámediggepresideanttat ja/dahje čoahkkinjođiheaddji leat
guossoheaddjin dahje sámediggepresideanttat ja/dahje
čoahkkinjođiheaddji leat čujuhan eará iežaset ovddas dan dahkat.
Ovddastandoaluid máksomearit ja geavahus sihke sis- ja olgoriikkas
oidnojit stáhta peršonalgiehtagirjji čuoggás 1.09. Alkohola
fállamiin ferte leat várrugas.  Sámedikki direktørii addojuvvo
dábálaš fápmudus ovddastit olgoriikkas. Direktøra sáhttá addit
dábálaš fápmudusa bargiide ovddastit olgoriikkas, jos čavga
árvvoštallama vuođul lea ulbmállaš sáddet bargi olgoriikii.
13.13. Stivrraide, ráđiide ja lávdegottiide searvan.  Sámediggeráđi
ollesáigepolitihkkáriin ja politihkalaš ráđđeaddiin eai galggaše
leat oalgevirggit, oalgedoaimmat, stivradoaimmat dahje eará
bálkábarggut (earret doaimmat gielddain ja fylkagielddain) mat sáhttet
hehttet sin dábálaš barggu, vaikko vel dat livčče ge leat sierra
geatnegahtton dahje livččii lohpi.  Sámediggeráđi
ollesáigepolitihkkárat galggašedje soabadit sámediggepresideanttain
makkár oalgevirggiid, oalgedoaimmaid ja stivradoaimmaid sáhttet
doallat go leat sámediggeráđi lahttun.  14.14. Goluid máksin
telefovnna ja teknihkalaš veahkkeneavvuid ovddas.  1.14.1
Sámediggeráđi ollesáigepolitihkkárat ja politihkalaš ráđđeaddit.
Sámedikki ollesáigepolitihkkáriidda ja politihkalaš ráđđeaddiide
máksojuvvojit mobiltelefon- ja telefongolut gitta 300 kruvnnu rádjái
jahkenjealljehasas (gč. Stáhta peršonalgiehtagirjji čuoggá
1.06). Eará teknihkalaš rusttegiid sáhttet geavahit Sámedikki
kantuvrrain, maiddái mátke-PC interneahtain.  2.14.2 Sámediggeráđi
oasseáigepolitihkkárat, čoahkkinjođiheaddji ja joavkojođiheaddjit.
Sámediggeráđi oasseáiggepolitihkkárat ožžot gokčojuvvot
mátketelefovnna. Sámediggeráđi oasseáigepolitihkkáriidda,
čoahkkinjođiheaddjái ja joavkojođiheaddjái máksojuvvojit golut
ISDN-linjá bidjama ovddas dahje sullasaš dihtoroktavuođa ovddas, ja
dasa lassin linjágeavaheami ovddas gitta 300 kruvnnu rádjái
jahkenjealljehasas (gč. Stáhta peršonalgiehtagiehtagirjji čuoggá
1.06). Sámediggi luoiká PC ja telefaksa jos lea dárbu.
15.15. Penšuvdna.  Sámediggeráđi ollesáigepolitihkkárat ja
politihkalaš ráđđeaddit almmuhuvvojit Stáhta penšonkássii.
16.16. Doaimmas earuheapmi ja heaitin.  Sámediggeráđi
ollesáigepolitihkkáriidda addojuvvo maŋŋábálká ovtta mánu dan rájes
go heaitá, muhto gitta golmma mánu rádjái jos sus ii leat
bálká-/ealáhusdienas, penšuvdna dahje sullasaš.  Politihkalaš
ráđđeaddiide sáhttá, go heitet, addit oasse- dahje ollesbálkká gitta
ovtta mánu, dán mearrida sámediggepresideanta juohke álo sierra, muhto
gitta golmma mánu rádjái jos sus ii leat bálká-/ealáhusdienas,
penšuvdna dahje sullasaš.  Maŋŋábálkká eanet go mánu ferte ohcat
sámediggepresideanttas nu ahte buktá duođaštusa das ahte sus ii leat
dienas.  Njuolggadusat gustogohtet dan beaivvi rájes go Sámediggi
mearrida.   Ášši meannudeapmi loahpahuvvui miessemánu
31. b. dii. 12.00.  Ášši 21/01.  Sámedikki gulahallan- ja
bálvalanpolitihkka.  Ášši meannudeapmi álggahuvvui miessemánu
31. b. dii. 15.45.  I.  Áššebáhpirat.  Ášši 22/95 Sámedikki
diehtojuohkinstrategiija.  II.  Ovddiduvvon evttohusat.
Sámediggeráđi árvalus Sámediggái:.  Sámedikki gulahallan- ja
bálvalanpolitihkka.  1. Bajit dási mihttomearit.  3. Duogáš.
Sámedikki gulahallan- ja bálvalanpolitihka áigumuššan livččii
váikkuhit dan ahte:.  álbmoga demokráhtalaš vuoigatvuođat
nanosmahttojuvvojit nu ahte buohkain lea seamma buorre vejolašvuohta
oažžut daid dieđuid maid ovttaskas olbmot dárbbašit vai sáhttet
gozihit iežaset politihkalaš-, rievttálaš ja sosiálalaš
vuoigatvuođaid.  Sámedikki dohkkejupmi váldin ja luohtehahtti sámi
oktasaš árvvuid hálddašeaddjin nanosmuvašii sihke ovttaskas
olbmuid, ealáhusaid, organiserejuvvon beroštumiid ja eiseválddiid
ektui.  váldošedje atnui dat buot beaktileamos váikkuhangaskaomiid
oktavuođat čoavdit stivrendoaimmaid nu beaktilit go lea vejolaš,
riekte- ja čálgostáhta rámmaid siste.  duohtavuođas buorranivččii
ovttaskas olbmo eallinkvalitehta jos olbmot oččošedje dieđuid dan
birra movt servodat doaibmá, ja duohta vejolašvuođa birra váikkuhit.
.  1. Sámedikki bajit dási mihttomearrri.  Diehtojuohkinbarggus ferte
váldit vuolggasaji Sámedikki bajit dási ulbmilis ja mottos, nugo lea
daddjojuvvon 1998 -- 2001 Sámediggeplánas:.   «Kultuvrralaš
oktilašvuohta mas leat vuođđun sápmelaččaid árvu ja
vuoigatvuođat álbmogin ja eamiálbmogin.».   2. Sámedikki
gulahallan- ja bálvalanpolitihka bajit dási mihttomearit.
sihkkarastit ulbmiliid juksama beaktilit diehtojuohkima geavahettiin
strategálaš váikkuhangaskaoapmin.  sihkkarastit rabasvuođa,
geahččanlobi ja máhtolašvuođa vai sámit sáhttet doaibmat
sorjjasmeahttun olmmožin ja politihkalaš eavttuidbiddjin (áššiid
vuolggaheaddjin) ja sáhttet bidjat vuođu dasa ahte Sámediggi ja
álbmot sáhttet dásseveardásaččat gulahallat.  2. Mihttomearit ja
olahusjoavkkut.  1. Mihttomearit.  Sámedikki gulahallan- ja
bálvalandoaimma bohtosat:.  Sámedikki doaibma ja dohkkejupmi buorrána
sámi álbmoga ovddasteaddji, álbmotválljen orgánan, go olbmot leat
ožžon stuorát áddejumi sámi áššiide ja dieđuid daid birra.  sámi
servodat ovdáná politihkalaččat nugo galggai, go olbmot eanet
rahčet ja beroštit searvat polihtihkkii ja almmolaš
digáštallamiidda.  buoret diehtu ja áddejupmi sámi vuoigatvuođaid
birra, nugo dat bohtet ovdan boares vieruin, lágain ja
riikkaidgaskasaš šiehtadusain.  buoret oktavuohta, beaktilvuohta ja
kvalitehta Sámedikki doaimmas ja bálvalusbuvttadusain go gulahallat
buorebut ja lea oktasaš áddejupmi mihttomeriid ja strategiijaid
ektui.   1. Olahusjoavkkut.  Sámedikki gulahallandoaimma
olahusjoavkkut:.  sámi álbmot.  eará álbmot sámi guovlluin.  mediat,
sihke sámi, norgalaš ja riikkaidgaskasaš mediat.
ovttasbargoeiseváldit, organisašuvnnat ja institušuvnnat.  bargit.
norgalaš stuorraservodat.  riikkaidgaskasaš servodat.
3. Prinsihpat.  1. Duogáš.  Ulbmilhápmehusaid vuođul galget
diehtojuohkinprinsihpat muitalit makkár beliid Sámediggi erenoamážit
galgá deattuhit diehtojuohkinbarggustis. . 
Diehtojuohkinprinsihpain leat guokte váldooasi:.  prinsihpat mat
gusket dieđuid juohkimii.  prinsihpat mat gusket diehtojuohkinbarggu
organiseremii.   1. Ollislašprinsihppa.  Ollislašprinsihppa galgá
sihkkarastit dan ahte juohkehaš oažžu buot daid dieđuid maid
dárbbáša go galgá gozihit iežas beroštumiid. Geavaheaddji galgá
sáhttit áddet makkár mearkkašupmi ja váikkuhusat dain dieđuin, maid
oažžu, leat sutnje. Ollislaš diehtojuohkin eaktuda buori
ovttasbargu buot organisašuvdnalađđasiid gaskka. . 
2. Gulahallanprinsihppa.  Sámi servodagas galgá álbmogis leat
vejolašvuohta searvat demokráhtalaš prosessii ja váikkuhit dán. Dát
eaktuda earret eará dan ahte gávdnojit kanálat maid bokte
geavaheaddjit sáhttet buktit oaiviliid ja signálaid Sámediggái ja
guldaluvvot.  Sámediggái lea deaŧalaš movttiidahttit sámiid
geavahit dan buot deaŧaleamos gulahallankanála --
sámediggeválgga. Muhto seamma ollu galgá hálddahuslaš ja
hálddašanoassi leat rabas geavaheaddjiide.   3. Linjaprinsihppa.
Sierra ossodagain lea ovddasvástádus iežaset fágafealttaid
diehtojuohkinbarggus. Buot ossodagaid jođiheaddjiin lea erenoamáš
ovddasvástádus geavahit diehtojuohkima váikkuhangaskaoapmin iežaset
ovddasvástádussuorggis.   4. Aktiivvalaš diehtojuohkin.  Sámedikki
galgá aktiivvalaččat juohkit dieđuid iežas doaimma birra,
hálddašeami almmolaš diehtojuohkinpolitihka ja
diehtojuohkinfriijavuođa ja almmolašvuođa prinsihpa vuođul. 
Aktiivvalaš diehtojuohkinbargu galgá movttiidahttit geavaheaddjiid
ieža viežžat dieđuid doppe gos dat gávdnojit. 
5. Diehtojuohkin jođiheaddji ovddasvástádus.  Ovddasvástádus
Sámedikki gulahallandoaimmas gullá jođiheaddjiide. Jođiheaddjiin lea
maiddái ovddasvástádus das ahte bargu dahkkojuvvo fágalaš
čehppodagain ja etihkalaččat dohkálaš vugiin. . 
6. Diehtojuohkin sáme- ja dárogillii.  Buot čálalaš dieđut galget
leat sáme- ja dárogillii. Ovttaskas olbmos lea vuoigatvuohta geavahit
juogo sáme- dahje dárogiela dalle go sus lea oktavuohta Sámedikkiin.
.  7. Njálmmálaš diehtojuohkin.  Buot sápmelaččat eai máhte
sámegiela eaige dárogiela dan muttos bures ahte sáhtášedje geavahit
ávkin čálalaš diehtojuohkinávdnasiid. Danne galgá Sámediggi válljet
njálmmálaš diehtojuohkima dalle go lea dárbu dahje dat vástida
ulbmila.  4. Strategiijat.  Go galgá juksat mihttomeriid
gulahallanbarggus, de ferte Sámediggi almmolaš diehtojuohkinpolitihka
prinsihpaid vuođul:.   fuolahit ahte sámi álbmogii bohtet dieđut
doaimma ja daid áššiid birra mat erenoamážit gusket sidjiide, ja
aktiivvalaččat juohkit dieđuid doaimma birra ovttasbargiide nugo
eiseváldiide, institušuvnnaide, organisašuvnnaide ja muđui
servodahkii.  produseret, systematiseret, láhčit ja juohkit
sierralágan dieđuid njálmmálaččat, čálalaččat ja
elektronalaččat vai olahusjoavkkut ožžot rivttes ja áigeguovdilis
dieđuid.  aktiivvalaččat gaskkustit rivttes ja áigeguovdilis
dieđuid mediaide doaimma birra ja eará áššiid birra main servodat
berošta.  nannet gelbbolašvuođa ja buoridit dihtomielalašvuođa
sierra diehtojuohkindoaibmabijuid geavaheami ektui .  fuolahit ahte
bargit ožžot dađistaga dieđuid doaimma birra, erenoamážit
mihttomeriid ja strategiijaid birra vai nu ollugat go vejolaš
gessojuvvojit bargui juksat doaibmamihttomeriid .  fuolahit ahte
hálddahuslaš- ja hálddašandoaimmat gozihuvvojit viššalisvuođain,
nu ahte geavaheddjit ožžot johtilit, relevánta ja gelbbolaš
mearrádusaid/cealkámušaid/vástádusaid, ja ahte mielas veahkedit
olbmuid oaivademiin ja gaskkustemiin.  5 Bálvalusčilgehus.  Sámediggi
lea ráhkadan bálvalusčilgehusa doaimmas várás. Bálvalusčilgehus lea
guovddáš váikkuhangaskaoapmi mainna buoridit hálddašeami bálvalusaid
geavaheaddjiide. Buohkat geain lea oktavuohta Sámediggái galget
deaivvadit dakkár organisašuvnnain gos mielas bálvalit olbmuid, ja
gos lea nana etihkalaš dihtomielalašvuohta ja gelbbolašvuohta. 
Rabasvuohta lea deaŧalaš prinsihppa Sámedikkis, ja mearrádusat
almmolašvuohta, geahččanlohpi ja ášševálmmašteaddji dieđut
lágain geavahuvvojit liberálalaččat. Eanet almmolašvuohta
geavahuvvo nu ollu áššiin go lea vejolaš.   Sámedikki dieđut
galget leat áigeguovdilat, riekta ja ollislaččat.  6 -Elektronalaš
gulahallan ja bálvalusaid buvttadus .  6.1 Mihttomearit.  Sámedikkis
lea bajit dási mihttomearrin ahte diehtojuohkinteknologiijain galget
ovddiduvvot johtilit, geavaheaddjiide heivehuvvon bálvalusat
govttolaš haddái.  Sámedikkis lea mihttomearrin ahte ovdal jagi 2005
galget leat:.  Sámedikki váldofálaldahkan geavaheaddjiide
elektronalaš bálvalusat.  elektronalaš áššemeannudeapmi galgá
šaddat dábálažžan ja seamma bures dohkkehuvvon go báberčovdosat.
bálvalusat galget leat fitnemis neahtas.  Ráđđehusas lea
mihttomearrin ahte almmolaš elektronalaš bálvalusat ja
áššebáhpirat galget leat seamma luohtehahtti ja gustovaččat go
báberdieđut. Digitála vuolláičállaga dohkkehuvvon standárda
ovddideapmi lea deaŧalaš eaktu dán mihttomeari juksamii. .  1.6.2
e-plána.  Sámediggi áigu ráhkadišgoahtit e-plána mii ođasmahtto
jahkásaččat. Plánas galgá boahtit ovdan makkár doaibmabijut leat
álggahuvvon ja mii lea daid stáhtus, ja das ferte maiddái
árvvoštallat makkár dárbbut leat boahtteáiggis ja makkár golut
doaibmabijuin šaddet.  Sámediggi vuordá ahte Ráđđehus doarju
ekonomálaččat vai Sámedikki e-doaibmabiju sáhttá ollašuhttit.  7
Gulahallanplánat.  Sámedikki gulahallan- ja bálvalanpolitihkka muitala
višuvnnaid, mihttomeriid ja strategiijaid birra. Jos galgá juksat
mihttomeriid, de ferte ráhkadit konkrehta doaibmaplánaid gulahallan-
ja bálvalandoaimma várás.  Sámediggi áigu jahkásaččat ráhkadit
konkrehta doaibmaplánaid gulahallan- ja bálvalanbarggu várás.  8
Dieđiheapmi.  Sámediggái dieđihuvvo jahkásaččat Sámedikki
gulahallan- ja bálvalanpolitihka dili birra.   Evttohus 1 áirasis
Magne Ballovara, Guovddášbellodaga sámediggejoavku:.  Lasáhus
Sámediggeráđi mearrádusárvalussii: Ođđa čuoggát, 4. kap, 4. siidu
- Strategiijat.  bidjat čujuhuslisttu Sámedikki ruovttusiidduide buot
sámi organisašuvnnaid dáfus.  bargat aktiivvalaččat BHD ektui
(bargo- ja hálddahusdepartementa) ahte ráhkadit Sami.no, mii vástida
Norge.no-siidduide, gos gávdná almmolaš dieđuid sámegillii. 
Evttohus 2 áirasis Hallgeir Skøien Varsi, Bargiidbellodaga
sámediggejoavku:.  6.2 čuokkis ráđi árvalusas sihkkojuvvo, ja sadjái
boahtá:.  1.eSapmi.  Sámediggi áigu álggahit barggu ráhkadit
eSápmi-plána, gos hálddašeapmi ja almmolaš bálvaluskantuvra, mii lea
birrajándora rabas, boahtá stuorit vuoruhemiid oassin. Plána
árvvoštallojuvvo ođđasit juohke jagi, ja plánas galgá boahtit ovdan
makkár doaimmat leat álggahuvvon ja makkár status dain lea, ja maiddái
árvvoštallat boahttevaš dárbbuid ja makkár golut čuvvot. . 
Sámediggi čuovvu plána e-veahkkin Ráđđehusa
eNorge-vuoruheamis. Doaibma mielddisbuktá čuovvovaš vihtta
vuoruhansuorggi: indiviida, kultuvra ja biras, oahppan olles
eallinagi, ealáhus- ja bargoeallin ja almmolaš sektor
(Sámediggi). Lea eaktun ahte Ráđđehus veahkeha ekonomalaččat vai
Sámedikki e-doaibma sáhttá čađahuvvot. .   Doaibma vuoruha
vuosttažettiin čuovvovaš surggiid:.  1. Indiviida, kultuvra ja
biras.  Váikkuhit ahte hábmejuvvo digitála sisdoallu kultuvrra
vuođul. .  Árvvoštallat movt sáhttá geavahit IKT veahkkin ovddidit
demokráhtalaš dialoga ja álbmotstivrema, ja maiddái jienastuslohkui
čáliheami.  Ovddidit IKT sámegiela giellapolitihkalaš strategiija-
ja doaibmaplánain.  Ráhkadit plána movt galgá ráddjet vurkkodanveara
arkiivadieđuid elektrovnnalaš registariin ja databásain. .  Ráhkadit
statusraportta kulturárbeávdnasiid digitaliseremis, ja plánet viidáset
barggu.  Sihkkarastit oppalašsáddehagaid rámmaeavttuid ráhkadit
prográmmadoaimma ja fállat ođđa bálvalusaid.  Joatkit barggu
čoavdit váttisvuođaid maid sámi bustávaid geavaheapmi
prográmmagálvvuin ja registariin mielddisbuktá.   1. Oahppan olles
eallinagi.  Ovddidit ovttasbargoortnegiid ealáhusaid ja sámi
oahpahusásahusaid gaskka.  Ovddidit e-oahppančovdosiid ja eará
gáiddusoahpahusvugiid hábmema.   1. Ealáhus- ja bargoeallin.
Láhčit diliid nu ahte sáhttá geavahit IKT biepmu, boazodoallo- ja
eanandoalloealáhusa buvttaovddideami ođasteamis.  Ovddidit dutkama
IKT ja sámi ealáhusaid ovdánahttima dáfus.  Sihkkarastit ahte sámi
váikkuhangaskaomiid apparáhtta heivehuvvo eará IKT-gullevaš
doarjjaortnegiidda, ja ahte lea veahkkin heiveheame sámi ealáhusaid
ođđa ekonomiija ektui.  Ásahit doarjja- ja ovdánahttinortnegiid
(inkubatorortnegiid) mat erenoamážit hástalit nissonolbmuid geat
barget IKT-ovdánahttimiin. .  Láhčit diliid nu ahte sáhttá ovddidit
gáiddusbargobirrasiid. .   1. Almmolaš sektor: Sámediggi.  Galget
leat dohkálaš buorit fálaldagat geavaheddjiide elektrovnnalaš
bálvalusaid dáfus.  E-gávppašeapmi galgá leat áibbas guovddážis
Sámedikki gávppašeami dáfus.  Elektrovnnalaš áššemeannudeapmi
galgá šaddat liikka dohkálaš go báberčovdosat. .  Fuolahit ahte
fitnodagat sáhttet raporteret dieđuid elektrovnnalaččat
Sámediggái. .  III.  Jienasteapmi.  39 áirasis ledje 37 čoahkis.
Jienasteapmi čađahuvvui dáid vuoruid mielde:.  Evttohus 1,
hilgojuvvui 22 jienain.  Evttohus 2, čk. 6.2, vuosttas oassi,
mearriduvvui ovttajienalaččat.  Evttohus 2, čg. 6.2.1, 6.2.2 ja
6.2.3, nubbi oassi, hilgojuvvui 23 jienain.  Evttohus 2, čk. 6.2.4,
goalmmát oassi, hilgojuvvui 22 jienain.  Sámediggeráđi árvalus,
earret mearriduvvon rievdadusat, mearriduvvui ovttajienalaččat.
IV.  Beavdegirjelasáhus.  Dán áššis ii gáibiduvvon lasáhus
beavdegirjái.  V.  Sáhkavuorro- ja replihkkalistu. 
Sáhkaovddideaddji.  Replihkka.  1.  Ing-Lill Pavall,
áššejođiheaddji.   2.  Hallgeir Skøien Varsi.   3.  Magne
Ballovara.   4.  Birger Nymo.   5.  Marie Therese N. Aslaksen.
.  6.  Amund Eriksen.   7.  Josef Vedhugnes.  Birger Nymo.   .
Josef Vedhugnes.  8.  Ing-Lill Pavall.  Josef Vedhugnes.  9.
Hallgeir Skøien Varsi.   10.  Per Solli.   11.  Amund Eriksen.
.  12.  Magne Ballovara.   13.  Ing-Lill Pavall,
áššejođiheaddji.   .  Birger Nymo, evttohusaide.   .  Berit
Ranveig Nilssen, č.ortnegii.   VI.  Sámedikki mearrádus maŋŋá
jienasteami lea ná:.  Sámedikki gulahallan- ja bálvalanpolitihkka.
1. Bajit dási mihttomearit.  1. Duogáš.  Sámedikki gulahallan- ja
bálvalanpolitihka áigumuššan livččii váikkuhit dan ahte:.  álbmoga
demokráhtalaš vuoigatvuođat nanosmahttojuvvojit nu ahte buohkain lea
seamma buorre vejolašvuohta oažžut daid dieđuid maid ovttaskas
olbmot dárbbašit vai sáhttet gozihit iežaset politihkalaš-,
rievttálaš ja sosiálalaš vuoigatvuođaid.  Sámedikki dohkkejupmi
váldin ja luohtehahtti sámi oktasaš árvvuid hálddašeaddjin
nanosmuvašii sihke ovttaskas olbmuid, ealáhusaid, organiserejuvvon
beroštumiid ja eiseválddiid ektui.  váldošedje atnui dat buot
beaktileamos váikkuhangaskaomiid oktavuođat čoavdit stivrendoaimmaid
nu beaktilit go lea vejolaš, riekte- ja čálgostáhta rámmaid siste.
duohtavuođas buorranivččii ovttaskas olbmo eallinkvalitehta jos
olbmot oččošedje dieđuid dan birra movt servodat doaibmá, ja
duohta vejolašvuođa birra váikkuhit.   1. Sámedikki bajit dási
mihttomearrri.  Diehtojuohkinbarggus ferte váldit vuolggasaji
Sámedikki bajit dási ulbmilis ja mottos, nugo lea daddjojuvvon 1998 --
2001 Sámediggeplánas:.   «Kultuvrralaš oktilašvuohta mas leat
vuođđun sápmelaččaid árvu ja vuoigatvuođat álbmogin ja
eamiálbmogin.».   2. Sámedikki gulahallan- ja bálvalanpolitihka
bajit dási mihttomearit.  sihkkarastit ulbmiliid juksama beaktilit
diehtojuohkima geavahettiin strategálaš váikkuhangaskaoapmin.
sihkkarastit rabasvuođa, geahččanlobi ja máhtolašvuođa vai sámit
sáhttet doaibmat sorjjasmeahttun olmmožin ja politihkalaš
eavttuidbiddjin (áššiid vuolggaheaddjin) ja sáhttet bidjat vuođu
dasa ahte Sámediggi ja álbmot sáhttet dásseveardásaččat gulahallat.
.  2. Mihttomearit ja olahusjoavkkut.  1. Mihttomearit.  Sámedikki
gulahallan- ja bálvalandoaimma bohtosat:.  Sámedikki doaibma ja
dohkkejupmi buorrána sámi álbmoga ovddasteaddji, álbmotválljen
orgánan, go olbmot leat ožžon stuorát áddejumi sámi áššiide ja
dieđuid daid birra.  sámi servodat ovdáná politihkalaččat nugo
galggai, go olbmot eanet rahčet ja beroštit searvat polihtihkkii ja
almmolaš digáštallamiidda.  buoret diehtu ja áddejupmi sámi
vuoigatvuođaid birra, nugo dat bohtet ovdan boares vieruin, lágain ja
riikkaidgaskasaš šiehtadusain.  buoret oktavuohta, beaktilvuohta ja
kvalitehta Sámedikki doaimmas ja bálvalusbuvttadusain go gulahallat
buorebut ja lea oktasaš áddejupmi mihttomeriid ja strategiijaid
ektui.   1. Olahusjoavkkut.  Sámedikki gulahallandoaimma
olahusjoavkkut:.   sámi álbmot.  eará álbmot sámi guovlluin.
mediat, sihke sámi, norgalaš ja riikkaidgaskasaš mediat.
ovttasbargoeiseváldit, organisašuvnnat ja institušuvnnat.  bargit.
norgalaš stuorraservodat.  riikkaidgaskasaš servodat.
3. Prinsihpat.  1. Duogáš.  Ulbmilhápmehusaid vuođul galget
diehtojuohkinprinsihpat muitalit makkár beliid Sámediggi erenoamážit
galgá deattuhit diehtojuohkinbarggustis. . 
Diehtojuohkinprinsihpain leat guokte váldooasi:.  prinsihpat mat
gusket dieđuid juohkimii.  prinsihpat mat gusket diehtojuohkinbarggu
organiseremii.   1. Ollislašprinsihppa.  Ollislašprinsihppa galgá
sihkkarastit dan ahte juohkehaš oažžu buot daid dieđuid maid
dárbbáša go galgá gozihit iežas beroštumiid. Geavaheaddji galgá
sáhttit áddet makkár mearkkašupmi ja váikkuhusat dain dieđuin, maid
oažžu, leat sutnje. Ollislaš diehtojuohkin eaktuda buori
ovttasbargu buot organisašuvdnalađđasiid gaskka. . 
2. Gulahallanprinsihppa.  Sámi servodagas galgá álbmogis leat
vejolašvuohta searvat demokráhtalaš prosessii ja váikkuhit dán. Dát
eaktuda earret eará dan ahte gávdnojit kanálat maid bokte
geavaheaddjit sáhttet buktit oaiviliid ja signálaid Sámediggái ja
guldaluvvot.  Sámediggái lea deaŧalaš movttiidahttit sámiid
geavahit dan buot deaŧaleamos gulahallankanála --
sámediggeválgga. Muhto seamma ollu galgá hálddahuslaš ja
hálddašanoassi leat rabas geavaheaddjiide.   3. Linjaprinsihppa.
Sierra ossodagain lea ovddasvástádus iežaset fágafealttaid
diehtojuohkinbarggus. Buot ossodagaid jođiheaddjiin lea erenoamáš
ovddasvástádus geavahit diehtojuohkima váikkuhangaskaoapmin iežaset
ovddasvástádussuorggis.   4. Aktiivvalaš diehtojuohkin.  Sámedikki
galgá aktiivvalaččat juohkit dieđuid iežas doaimma birra,
hálddašeami almmolaš diehtojuohkinpolitihka ja
diehtojuohkinfriijavuođa ja almmolašvuođa prinsihpa vuođul. 
Aktiivvalaš diehtojuohkinbargu galgá movttiidahttit geavaheaddjiid
ieža viežžat dieđuid doppe gos dat gávdnojit. 
5. Diehtojuohkin jođiheaddji ovddasvástádus.  Ovddasvástádus
Sámedikki gulahallandoaimmas gullá jođiheaddjiide. Jođiheaddjiin lea
maiddái ovddasvástádus das ahte bargu dahkkojuvvo fágalaš
čehppodagain ja etihkalaččat dohkálaš vugiin. . 
6. Diehtojuohkin sáme- ja dárogillii.  Buot čálalaš dieđut galget
leat sáme- ja dárogillii. Ovttaskas olbmos lea vuoigatvuohta geavahit
juogo sáme- dahje dárogiela dalle go sus lea oktavuohta Sámedikkiin.
.  7. Njálmmálaš diehtojuohkin.  Buot sápmelaččat eai máhte
sámegiela eaige dárogiela dan muttos bures ahte sáhtášedje geavahit
ávkin čálalaš diehtojuohkinávdnasiid. Danne galgá Sámediggi válljet
njálmmálaš diehtojuohkima dalle go lea dárbu dahje dat vástida
ulbmila.  4. Strategiijat.  Go galgá juksat mihttomeriid
gulahallanbarggus, de ferte Sámediggi almmolaš diehtojuohkinpolitihka
prinsihpaid vuođul:.   fuolahit ahte sámi álbmogii bohtet dieđut
doaimma ja daid áššiid birra mat erenoamážit gusket sidjiide, ja
aktiivvalaččat juohkit dieđuid doaimma birra ovttasbargiide nugo
eiseváldiide, institušuvnnaide, organisašuvnnaide ja muđui
servodahkii.  produseret, systematiseret, láhčit ja juohkit
sierralágan dieđuid njálmmálaččat, čálalaččat ja
elektronalaččat vai olahusjoavkkut ožžot rivttes ja áigeguovdilis
dieđuid.  aktiivvalaččat gaskkustit rivttes ja áigeguovdilis
dieđuid mediaide doaimma birra ja eará áššiid birra main servodat
berošta.  nannet gelbbolašvuođa ja buoridit dihtomielalašvuođa
sierra diehtojuohkindoaibmabijuid geavaheami ektui .  fuolahit ahte
bargit ožžot dađistaga dieđuid doaimma birra, erenoamážit
mihttomeriid ja strategiijaid birra vai nu ollugat go vejolaš
gessojuvvojit bargui juksat doaibmamihttomeriid .  fuolahit ahte
hálddahuslaš- ja hálddašandoaimmat gozihuvvojit viššalisvuođain,
nu ahte geavaheddjit ožžot johtilit, relevánta ja gelbbolaš
mearrádusaid/cealkámušaid/vástádusaid, ja ahte mielas veahkedit
olbmuid oaivademiin ja gaskkustemiin.  5 Bálvalusčilgehus.  Sámediggi
lea ráhkadan bálvalusčilgehusa doaimmas várás. Bálvalusčilgehus lea
guovddáš váikkuhangaskaoapmi mainna buoridit hálddašeami bálvalusaid
geavaheaddjiide. Buohkat geain lea oktavuohta Sámediggái galget
deaivvadit dakkár organisašuvnnain gos mielas bálvalit olbmuid, ja
gos lea nana etihkalaš dihtomielalašvuohta ja gelbbolašvuohta. 
Rabasvuohta lea deaŧalaš prinsihppa Sámedikkis, ja mearrádusat
almmolašvuohta, geahččanlohpi ja ášševálmmašteaddji dieđut
lágain geavahuvvojit liberálalaččat. Eanet almmolašvuohta
geavahuvvo nu ollu áššiin go lea vejolaš.   Sámedikki dieđut
galget leat áigeguovdilat, riekta ja ollislaččat.  6 -Elektronalaš
gulahallan ja bálvalusaid buvttadus .  6.1 Mihttomearit.  Sámedikkis
lea bajit dási mihttomearrin ahte diehtojuohkinteknologiijain galget
ovddiduvvot johtilit, geavaheaddjiide heivehuvvon bálvalusat
govttolaš haddái.  Sámedikkis lea mihttomearrin ahte ovdal jagi 2005
galget leat:.  Sámedikki váldofálaldahkan geavaheaddjiide
elektronalaš bálvalusat.  elektronalaš áššemeannudeapmi galgá
šaddat dábálažžan ja seamma bures dohkkehuvvon go báberčovdosat.
bálvalusat galget leat fitnemis neahtas.  Ráđđehusas lea
mihttomearrin ahte almmolaš elektronalaš bálvalusat ja
áššebáhpirat galget leat seamma luohtehahtti ja gustovaččat go
báberdieđut. Digitála vuolláičállaga dohkkehuvvon standárda
ovddideapmi lea deaŧalaš eaktu dán mihttomeari juksamii. .
1. eSapmi.  Sámediggi áigu álggahit barggu ráhkadit eSápmi-plána, gos
hálddašeapmi ja almmolaš bálvaluskantuvra, mii lea birrajándora
rabas, boahtá stuorit vuoruhemiid oassin. Plána árvvoštallojuvvo
ođđasit juohke jagi, ja plánas galgá boahtit ovdan makkár doaimmat
leat álggahuvvon ja makkár status dain lea, ja maiddái árvvoštallat
boahttevaš dárbbuid ja makkár golut čuvvot. .   Sámediggi čuovvu
plána e-veahkkin Ráđđehusa eNorge-vuoruheamis. Doaibma mielddisbuktá
čuovvovaš vihtta vuoruhansuorggi: indiviida, kultuvra ja biras,
oahppan olles eallinagi, ealáhus- ja bargoeallin ja almmolaš sektor
(Sámediggi). Lea eaktun ahte Ráđđehus veahkeha ekonomalaččat vai
Sámedikki e-doaibma sáhttá čađahuvvot. .  7 Gulahallanplánat.
Sámedikki gulahallan- ja bálvalanpolitihkka muitala višuvnnaid,
mihttomeriid ja strategiijaid birra. Jos galgá juksat mihttomeriid, de
ferte ráhkadit konkrehta doaibmaplánaid gulahallan- ja bálvalandoaimma
várás.  Sámediggi áigu jahkásaččat ráhkadit konkrehta
doaibmaplánaid gulahallan- ja bálvalanbarggu várás.  8 Dieđiheapmi.
Sámediggái dieđihuvvo jahkásaččat Sámedikki gulahallan- ja
bálvalanpolitihka dili birra.   Ášši meannudeapmi loahpahuvvui
miessemánus 31. b. dii. 17.20.  Ášši 22/01.  Sámedikki
mediapolitihka bajimuš mihttomearit ja prinsihpat.  Ášši
meannudeapmi álggahuvvui miessemánu 31. b. dii. 17.20.  I.
Áššebáhpirat.  Sámi journalisttaid searvvi 06.03.01 beaiváduvvon
gulaskuddancealkámuš.  Sámi Dáiddačehpiid Searvvi 09.02.01
beaiváduvvon gulaskuddancealkámuš.  Sámi Girječálliid Searvvi
01.02.01 beaiváduvvon gulaskuddancealkámuš.  Sámi lágádus- ja
aviisasearvvi (Sálas) 25.01.01 beaiváduvvon gulaskuddancealkámuš.
Skábmamánu 23. b. 2000 beaiváduvvon reive Sámi mediapolitihkka --
gulaskuddan.  Ášši 147/00 Oppalašsáddehat sámi álbmoga várás.
Ášši 51/00 Sámi TV-sáddagat.  Ášši 46/00 NOU 2000:15
preassapolitihka birra duhátjahkemolsumis.  Ášši 31/00 NOU 1999:27
sátnefriijavuođa birra -- gulaskuddan.  Čielggadus »Samiske
medier. Innhold, bruk og rammevilkår».  Ášši 24/96 Sámi
preassadoarjjaortnegat -- evaluerenraporta.  Ášši 40/93 Boahtteáiggi
sámi aviisastruktuvra.  Ášši 3/92 Sámi Radio jagi 2000 guvlui --
gulaskuddan.  II.  Ovddiduvvon evttohusat.  Sámediggeráđi árvalus
Sámediggái:.  Álggahus.  1. Sámi giella ja kultuvra.  Mediasuorgi
rievdá johtilit oppa áiggi neahttačoavddus gulahallanteknologiija
geažil. Interneahtta ovdána johtileabbot go makkárge eará media ovdal
lea ovdánan olbmo historjjás, ja rievdada issorasat maiddái sámi
mediaid rámmaeavttuid. Diehtomearri lassána issoras leavttuin, ja
kanálaid ja mediaid lohku dainna fárrolagaid. .  Dáid ollu dieđuid,
kanálaid, gielaid ja kultuvrraid gaskkas lea sámi álbmoga gielas ja
kultuvrras rievttalaš sadji. Sámit leat dattetge gártan vásihit
dáruiduhttinpolitihka našuvnnalaš stáhtaid beales. Politihka
ulbmilin lea leamaš jávkadit sámi giela ja kultuvrra. Sámit leat logu
dáfus uhccitlogus Norggas, Suomas, Ruoŧas ja Ruoššas. Buohkanassii
mearkkaša dát dan ahte sámi servodat lea issoras stuorra hástalusaid
ovddabealde mii guoská giela ja kultuvrra ceavzimii.  Sámegiela ii
dál sáhte gohčodit mediagiellan, go sámegielat árviissaid,
publikašuvnnaid ja sáddehagaid almmuhan- ja sáddenfálaldagat leat
menddo uhccán. Dasa lassin leat stuorra váttisvuođat mii guoská
sámegiel bustávaid/mearkkaid geavaheapmái dáláš interneahtta- ja
dihtorteknologiijas.  Konklušuvdnan lea ahte sámegiella lea
marginaliserejuvvon árbevirolaš mediakanálain, ja teknihkalaš
váttisvuođat hehttejit sámegiela geavaheames interneahtas. Jos dáláš
ovdáneapmi ii rievdaduvvo, de lea dat várran olles sámi kultuvrii.
2.1.2 »Njealját stáhtáváldi».  Sámi mediain leat guokte
váldodoaimma. Vuos juohkit dieđuid sámi álbmogii, gaskkustit
almmolaš ja priváhta doaimma máhtolašvuođa, fakta ja oainnuid
birra, vai ovttaskas sápmelaš sáhttá gozihit su demokráhtalaš
beroštumiid. Mediat mat leat sámi servodaga várás galget doaibmat
diehtojuohkin, buktit kritihka ja doppe galgá almmolaččat beassat
ságastallat.  Mediaid nubbi doaibma lea kritihkalaččat
bearráigeahččat eiseváldiid vai geahččanlohpi ja rabasvuohta
sihkkarastojuvvojit ja vai válddi boastut geavaheapmi eastaduvvo. Dáin
doaimmain lea stuorra politihkalaš ja servodatlaš mearkkašupmi, ja
lea vealtameahttun deaŧalaš sámi iešmearrideami ja demokratiija
ovddideapmái. Dasa lassin lea mediain dat deaŧalaš doaibma ahte
hápmet identitehta ja ovddidit giela sámi servodagas.  3.1.3
Sátnefriijavuohta.  Sátnefriijavuođas lea vuođđudeaddji doaibma
ealli demoktratiijas. Danne ii galgga sátnefriijavuohta leat dušše
formalalaš vuoigatvuohta. Ovttaskas olbmos galgá maiddái leat duohta
vejolašvuohta beassat searvat almmolaš ságastallamiidda.
Formalalaš sátnefriijavuohta ii iešalddis dáhkit ahte eamiálbmogat
besset searvat almmolaš ságastallamii, dahje nagodit ásahit iežaset
buresdoaibmi arenaid almmolaš digáštallama várás. Stáhta
ovddasvástádus ferte maiddái leat fuolahit ahte formalalaš
vuoigatvuođaid sáhttá duohtan dahkat duohta vuoigatvuohtan. Diet lea
duogážin dasa go Sámediggi áššis R 31/00 guorrasii
Sátnefriijavuođakomišuvnna árvalussii ahte rievdadit vuođđolága §
100 -- erenoamážit nu gohčoduvvon »infrastruktuvragáibádusa»
árvalusas.  Sámi álbmogii lea vealtameahttun deaŧalaš ahte
ásahuvvojit rámmaeavttut mat addet duohta vejolašvuođa ásahit sámi
almmolašvuođaid, sihke media, skuvlla- ja oahpahusa, dutkama,
dáidaga ja kultuvrra oktavuođas. Dát ásahusat dat váikkuhit
almmolaččat sorjjasmeahttun olmmožin šaddama, mii lea vuođđun
rabas ja dihtomielalaš almmolaš ságastallamii, ja mii uhcuda dárbbu
bearráigeahččat ja stivret ságastallamiid. .  Sámediggi deattuha
našuvnnalaš eiseválddiid ovddasvástádusa buot sámi institušuvnnaide
mat leat skuvllaid rájes bibliotehkaid bokte gitta universitehtaide ja
allaskuvllaide, lágádusaide, mediaide, momsavuogádahkii, ekonomálaš
ortnegiidda jna. Almmolaš doaibma Sátnefriijavuođakomišuvnna
»infrastrukturgáibádusa» oktavuođas lea viiddis. Dát doaibma
fátmmasta stuorra osiid sáme- ja kulturpolitihkas juolludusaid ja
doarjjaortnegiid bokte. Dasto mearkkaša dat dan ahte rievttálaš
reguleremat viiddis áddejumiin, d.m. lágat mat regulerejit namuhuvvon
ásahusaid, ja mat eanet eahpenjuolga váikkuhit sátnefriijavuhtii, leat
viidát. Dát guoská láhkanjuolggadusaide mat geatnegahttet
almmolašvuođa, mat positiivvalaččat leat mielde gáhttemin
sátnefriijavuođa dan bokte go dat geatnegahttet almmolašvuođa
ásahit ja nannet almmolaš arena ja almmolaš ságastallamiid.
Sámediggi deattuha ahte našuvnnalaš eiseváldiid dáhttu addit sámi
áššiide politihkalaš fuomášumi, ja dáhttu ruhtadit ja
láhkareguleret, mearrida oalle guhkás movt sámi servodat sáhttá hukset
alccesis ásahusaid ja almmolaš areanaid.  4.1.4 »Okta álbmot
njeallji riikkas».  Sámediggi deattuha ahte sámiin eamiálbmogin lea
gáibádus oažžut daid seamma vuoigatvuođaid mat adnojuvvojit
vuođđovuoigatvuohtan eará álbmogiid gaskkas. Go sámit lea eamiálbmot
njeallji sierra riikkas, de lea sis sierra vuoigatvuohta oažžut
suodjalusa ja beassat ovdánit. Prinsippa boahtá ovdan sihke
riikkaidgaskasaš konvenšuvnnain maid Norga lea dohkkehan, ja
sisrievttálaš instrumeanttain.  Vuođđolága § 110 a sámi
vuoigatvuođaid birra bidjá prinsihpalaš njuolggadusaid norgalaš
sámepolitihkkii sorjankeahttá molsašuvvi ráđđehusaid
oainnuin. Dainna paragráfain leat norgalaš eiseválddit geatnegahttán
iežaset rievttálaččat, politihkalaččat ja moralalaččat láhčit
dilálašvuođaid nu ahte sámit ieža galget sáhttit sihkkarastit ja
váikkuhit sámi servodaga ovdáneami. Paragráfa vuođul sáhttet sámit
ieža aktiivvalaččat gozihit sin iežaset beroštumiid. Mearrádus
lea hábmejuvvon sihke gáhttema ja ovddideami jurdagiin. 21.05.1999
olmmošvuoigatvuođa lága bokte šattái earret eará 1966 siviila ja
politihkalaš vuoigatvuođaid riikkaidgaskasaš konvenšuvnda
siskkáldas norgalaš rievtti oassin.  Norga ratifiserii
ILO-konvenšuvnna nr. 169 eamiálbmogiid ja čearddalaš álbmogiid
hárrái iešmearrideaddji riikkain 1990:s. Dáinna ratifiseremiin
dohkkehuvvui sámiid sadji eamiálbmogin Norggas. Lassin riektediliid
rievdademiide, leat stáhta eiseválddit maiddái dovddahan eará
politihkalaš ja moralalaš geatnegasvuođaid sámiid guovdu
(gč. Sd. dieđ. nr 52 (1992-92), Árv. S. nr 116 (1993-94),
Sd. dieđ. nr 18 (1997-98), Árv. S. nr 145 (1997-98) ja jahkásaš
dieđáhusaid Sámedikki doaimma birra ja daid meannudeami
Stuorradikkis). .  Go sámi almmolašvuohta galgá bures doaibmat, de
gáibiduvvo servodat- ja kulturgelbbolašvuođa juste sámi servodaga
birra. Danne dárbbaša sámi álbmot maiddái buriid čuvgehusásahusaid
nugo skuvlla ja oahpahusa, dutkama, media, dáidaga ja kultuvrra
ektui.  Sámediggi deattuha ahte eamiálbmogiid oktasaš
sátnefriijavuohta nanosmuvvá dainna go nášuvnnalaš riikkat ásahit
almmolaš arenaid našuvnnalaš ja riikkaidgaskasaš lágaid ja
konvenšuvnnaid ektui, maid vuođul eamiálbmogat ieža sáhttet
ovddidit sin iežaset oktasaš identitehta. .  5.1.5 Almmolašvuođa
prinsihppa.  Almmolašvuođalága mearrádusat dan birra ahte beassat
geahččat hálddašeami áššebáhpiriid, lea okta dain deataleamos
veahkkeneavvuin mii mediain lea go galget sáhttit kritihkalaččat
bearráigeahččat servodaga. Danne lea Sámediggi áššis R 31/00
evttohan vuođđoláhkii čatnat almmolašvuođa prinsihpa ja prinsihpa
diehtojuohkinfriijavuođa birra. Dasto lea ráđđi dorjon
Sátnefriijavuođakomišuvnna árvalusa ahte ásahuvvo sierra
váidalanorgána almmolašvuođa prinsihpa geavahusa ektui almmolaš
hálddašeamis.  Dasa lassin lea Sámediggeráđđi bivdán ahte
almmolašvuođaláhka biddjo gustot priváhta riektesubjeavttaide main
lea almmolaš hálddašandoaibma dahje láhkageatnegahtton almmolaš
doaibma. Dán haga šaddá geahččanlobi almmolaš hálddašeamis ollu
gerddiid dušše teorehtalaš. .  2. Sámi mediapolitihka bajit dási
mihttomearit ja prinsihpat.  1.2.1 Sámepolitihka bajit dási
mihttomearit.  Sámediggi bidjá vuođđun ahte sámiin álbmogin ja
eamiálbmogin Norggas lea vuoigatvuohta sierra doaibmabijuide ásahit
viiddis ja máŋggalágan sámi mediafálaldagaid. Dát gáibádus
vuođđuduvvo našuvnnalaš ja riikkaidgaskasaš mearrádusaide
álbmogiid ja eamiálbmogiid vuoigatvuođaid hárrái.  Sámedikki bajit
dási politihka lea nugo dat oidno 1998 -- 2001 sámediggeplánas
váikkuhit »kultuvrralaš oktilašvuođa mas leat vuođđun
sápmelaččaid árvu ja vuoigatvuođat álbmogin ja eamiálbmogin».
2.2.2 Sámi mediapolitihka bajit dási mihttomearit.  Sámi
mediapolitihka mihttomearrin lea:.  sihkkarastit sátnefriijavuođa
ealli sámi demokratiijai vuođđoeaktun.  sihkkarastit áššálaš ja
buotbealálaš dieđuid buot sámiide.  sihkkarastit ja nannet sámi
servodateallima, giela ja kultuvrralaš identitehta.  sihkkarastit
ahte sámit ožžot kvalitatiivvalaččat buori ja buotbealálaš
mediafálaldaga sierra mediajoavkkuid siste.  Sámi mediat lea dakkár
mediat mat buvttadit sámiid birra ja sámiide, ja main leat sámi
servodatáššit mihttomearrin iežaset journalistalaš barggus.
3.2.3 Prioriterejuvvon politihkalaš suorggit.  1.2.3.1 Mediafálaldat
mánáide ja nuoraide.  Sámi mediapolitihkka galgá.  váikkuhit
beaivválaš sámegiel TV-fálaldagaid ásaheami mánáide.  váikkuhit
sámegiel fálaldagaid ásaheami interneahtas mánáide ja nuoraide.
váikkuhit beaivválaš sámegiel radiofálaldagaid ásaheami mánáide.
váikkuhit jeavddalaš sámegiel magasiinnaid almmuheami mánáide ja
nuoraide.  Jos mánát galget oažžut buriid miellaguottuid giela
ektui, de lea áibbas vealtameahttun ahte mánát besset gullat sámegiela
gievrramus mediain nugo radios ja TV:s. Dál leat ollu dárogiel ja eará
gielat fálaldagat, muhto sámegiel fálaldagat measta eai oppa
gávdnoge. Okta deaŧaleamos doaibmabidju sámi mediapolitihkas lea
lasihit mediafálaldagaid sámegillii mánáide ja nuoraide.  2.2.3.2
Dásseárvu.  Dásseárvu galgá prioriterejuvvot bajás buot
sámepolitihkalaš doaimmain. Danne galgá sámi mediapolitihkka:.
váikkuhit ahte dásseárvu ja nissonolbmuid dilli deattuhuvvo buorebut
sámi servodagas.  Eaiggátvuohta.  1.3.1 Bajit dási prinsihppa.  Sámi
mediain galget nu guhkás go lea vejolaš leat sámi eaiggádat. Dat ii
dattetge galgga hehttet ahte sámi mediaid eai galgga earát muhtun
muddui sáhttit eaiggádit, dahje ahte ii galgga sáhttit
redakšuvnnalaččat ja ekonomálaččat ovttas bargat eará mediaiguin
dahje eaiggádiiguin, jos dat váikkuhit sámi mediafálaldaga
nanosmahttima.  2.3.2 Eaiggáda ovddasvástádus.  Mediain ja daid
eaiggádiin lea iešheanalis ovddasvástádus čalmmustit višuvnnaid ja
plánaid iežas doaimmaid ovddideapmái, maid dat priváhta ja almmolaš
ortnegiid bokte sáhttet ohcat duohtan dahkat. Sámi servodahkii galgá
addojuvvot vejolašvuohta leat mielde mearrideamen masa vejolaš
almmolaš lassiruhta sámi mediain geavahuvvo.  Sámediggi deattuha
ahte almmolaš ruđaid geavaheapmi sámi mediafálaldagaid ovddideami
ektui galgá dávistit sámi mediapolitihka mihttomeriide.
4. Preassapolitihka mihttomearit ja ruđat.  1.4.1 Sámi
preassapolitihka mihttomearit.  Áviissat mat leat definerejuvvon sámi
áviisan leat Min Áigi, Áššu ja Ságat. Buot dát áviissat ožžot
almmolaš doarjaga sámi preassadoarjjapoasttas.  Sámi áviisa lea
dakkár áviisa maid sámit ieža leat buvttadan ja mii lea sámiid várás,
ja man journalistalaš váldomihttomearis deattuhuvvo čállit sámi
servodaga áššiid ja diliid birra.  Deaddiluvvon sámi preassa
politihka mihttomearrin lea:.  váikkuhit sámi ja sámegiel áviissaid ja
teavsttaid geavaheami lassáneami.  váikkuhit ahte sámi ja sámegiel
áviissat čállet daid guovlluid birra gos sámit ásset.  váikkuhit ahte
sáhttá almmustuhttit beaivválaš sámi ja sámegiel áviissaid.
váikkuhit ahte sámi preassadoarjja nanosmahtto.  váikkuhit ahte sámi
áviissat sáhttet ovddiduvvot digitála buvttadus- ja
gaskkustanteknologiija ektui.  váikkuhit redakšuvnnalaš friijavuođa
nanosmahttima.  1.4.1.1 Neahttačoavddus áviissat ja mediat.
Mediapolitihka mihttomearit elektronalaš mediaid ektui leat:.
váikkuhit neahttačoavddus sámi mediaid ásaheami.  váikkuhit sámi
neahttačoavddus fálaldagaid ovddideami mánáide ja nuoraide.
váikkuhit neahttačoavddus sámi mediaid almmolaš ruhtadeami.
váikkuhit standárda sámi mearkkaid ásaheami neahtas/dihtoris.  Sámi
deaddilanmediain lea erenoamáš doaibma eará mediaid
ektui. Deaddilanpreassa nanne sámegiela čállingiela dál goas lea
issoras stuorra dárbu deaddiluvvon sámi teavsttaide. Dasa lassin
goziha deaddilanpreassa, eanet go sáddehatmediat, almmolaš
ságastallama.  2.4.2 Sámi preassadoarjja.  1.4.2.1 Sámi
preassadoarjaga mihttomearit.  Sámi preassadoarjja addojuvvo dál
áviissaide «maid olahusjoavkun lea sámi álbmot». Sámi preassadoarjaga
rámmaid ferte viiddidit nu ahte sámi mediapolitihka mihttomeriid
sáhttá juksat, sihke preassa, eará publikašuvnnaid ja ođđa digitála
mediaid ektui.  Preassadoarjaga rámmaid ja ulbmila ferte defineret
Sámedikki bidjan mihttomeriid ektui sámi mediaid várás. Dán
oktavuođas galgá Sámediggi váikkuhit dan ahte preassadoarjaga rámmat
viiddiduvvojit daid mihttomeriid ektui mat leat biddjojuvvon sámi
preassapolitihka várás.  Sámi preassadoarjaga vuođđu ja fággi lea
sámiid stahtusis álbmogin ja eamiálbmogin Norggas. Našuvnnalaš ja
riikkaidgaskasaš mearrádusaid vuođul čuovvu ahte sámiid giella,
identitehta ja kultuvrra galgá suodjaluvvot ja ovddiduvvot sierra
doaibmabijuid bokte.  Sámi čálalaš mediain leat guokte sierra
doaimma sáddehatmediaid ektui. Dat váikkuhit sámegiela čállingiela
ovddideami ja váikkuhit lohkandáiddu buorideami ollesolbmuid ja mánáid
gaskkas. Dasto lea sámi mediain ealli demoktratiija oktavuođas sierra
doaibma, doaibmat almmolaš ságastallama arenan sámi servodagas.
Dasa lassin leat sámi servodagas stuorra hástalusat dan geažil go
sámi Norggas ásset nu hirbmat bieđgguid, gaskkat leat guhkkit ja
infrastuvra lea headju. Dát váttásmahttá earret eará distribušuvnna.
2.4.2.2 Sámi preassadoarjaga hálddašeapmi.  Sámediggi galggašii
hálddašit sámi preassadoarjaga. Sámediggi lea gearggus váldit
badjelasas hálddašeami go norgalaš eiseválddit leat váldán iežaset
geatnegasvuohtan sámi preassapolitihka mihttomeriid ja daid
ruhtadeami.  5. Sáddehatpolitihka mihttomearit ja ruđat.  1.5.1
Álggahus.  NRK Sámi Radio sáddagat lea dál áidna oppalaš
sáddehatfálaldat sámi álbmoga ektui. Dienna lágiin sáhttá NRK Sámi
Radio gohčodit sámi oppalašsáddehahkan. NRK Sámi Radio lea danne
deaŧaleamos sámi media, ja das galgá danne leat deaŧalaš sadji
oppalaš sámi mediapolitihkas ja erenoamážit sáddehatpolitihkas. .
Eará norgalaš oppalašsáddehagat (NRK, TV2 ja P4) leat
sorjjasmeahttumat NRK Sámi Radio geatnegasvuođain sámi álbmoga
guovdu, ii ge boahtteáiggis ge dain leat nu deaŧalaš mearkkašupmi
ollislaš sámi mediafálaldahkii.  Sámi sáddehat lea dakkár
sáddehatmedia maid sámit buvttadit ja mat buvttadit sámiid várás, ja
maid journalistalaš váldomihttomearis deattuhuvvojit áššit ja
bealit mat gusket sámi álbmogii. .  2.5.2 NRK Sámi Radio.  1.5.2.1 NRK
Sámi Radio mihttomearit.  Sámedikki mediapolitihka mihttomearrin sámi
oppalašsáddehaga ektui leat:.  váikkuhit kvalitatiivvalaččat ja
kvantitatiivvalaččat buriid sámegiel oppalašsáddehagaid buot
sámiide.  váikkuhit ahte erenoamážit mánát ja nuorat ožžošedje
beaivválaš sámegiel prográmmaid radios ja TV:s.  váikkuhit
davviriikkalaš sámi TV-kanála ásaheami.  váikkuhit davviriikkalaš
sámi radiokanála ásaheami.  váikkuhit NRK Sámi Radio ekonomiija
nannema.  váikkuhit dan ahte NRK Sámi Radio sáhttá ovddiduvvot
digitála buvttadus- ja gaskkustanteknologiija ektui.  váikkuhit
redakšuvnnalaš friijavuođa nanosmahttima.  NRK Sámi Radio lea áidna
institušuvdna Davviriikkain maid sáhttá gohčodit sámi
oppalašsáddehahkan. Institušuvdna ferte danne leat gearggus váldit
stuorámus ovddasvástádusa sámi mediafálaldagaid ovddideamis.  Sámi
giela ja identitehta dihtii lea áibbas vealtameahttun deaŧalaš ahte
sámi mánát ja ollesolbmot ožžot dakkár sáddehatfálaldaga mas
livččii vuosteváikkuhus dan massiivvalaš kultuvrralaš ja gielalaš
váikkuhussii mii bahkkehuvvo stuorraservodaga ja riikkaidgaskasaš
servodaga beales. Dát lea seamma ágga go maid norgalaš eiseváldit
geavahit norgalaš mediapolitihka ektui.  Digitála
distribušuvdnateknologiijain šaddá teknihkalaččat vejolaš ásahit
sierra sámi TV-kanála ja radiokanála. Dát gáibida dattetge sáme- ja
mediapolitihkalaš ovttasbarggu Norgga, Suoma ja Ruoŧa gaskka. Nugo
NRK Sámi Radio juo dán rádjái lea dahkan, de ferte dat maiddái
boahtteáiggis lea gearggus doaibmat njunnožis dán barggus.  2.5.2.2
NRK Sámi Radio organiseren.  NRK ođđasis organiserema oktavuođas
lea ilbman ahte NRK Sámi Radio ekonomálaš ja redakšuvnnalaš rámmaid
ja prioriteriid mearridit dakkár olggobeale orgánat maid sámi servodat
ii sáhte stivret. Danne árvala ge Sámediggi ahte NRK Sámi Radio
boahtteáiggi sadji, doaibma ja organiseren čielggaduvvojit.  Dán
čielggadusas galgá erenoamážit árvvoštallat:.  NRK Sámi Radio
organiserema.  NRK Sámi Radio doaimma ruhtadeami.  NRK Sámi Radio
redakšuvnnalaš friijavuođa nanosmahttima.  sáddenáiggiid lasiheami.
vejolašvuođaid digitála sáddenteknologiijas.  3.5.3 Norgalaš
oppalašsáddehat.  NRK, TV2 ja P4 leat definerejuvvon norgalaš
oppalašsáddehahkan, main earret eará lea erenoamáš ovddasvástádus
mediafálaldahkii sámi servodaga ektui.  Erenoamáš geatnegasvuođaid
vuođul mat oppalašsáddehagain leat sámi álbmoga ektui, bidjá
Sámediggi čuovvuvaš kriteriijaid norgalaš oppalašsáddehahkii
vuođđun:.  Sáddagiid galgá olles álbmot sáhttit vuostáiváldit.
Sáddagis galgá leat viiddis prográmmatfálaldat, dakkár prográmmat mat
leat sihke stuorra ja unna guldaleaddji/geahččijoavkkuid várás, nugo
mánáide ja nuoraide, sámi álbmogii, etnálaš ja eará minoritehtaide.
Dain galget leat ođassáddagat ja soliida, beaivválaš čuvgehusat
deatalaš servodat- ja kulturáššiid birra, nasuvnnalaččat ja
riikkaidgaskasaččat.  Oppalašsáddehatprográmmat galget váikkuhit
dárogiela, identitehta ja kultuvrra nanosmahttima.
Oppalašsáddehatprográmmat galget váikkuhit sámi giela, identitehta ja
kultuvrra nanosmahttima.  Oppalašsáddehatkanálain galgá leat
redakšuvnnalaš iešheanalisvuohta.  1.5.3.1 Sámi ovddastus
Oppalašsáddehatráđis.  Sámedikki mielas lea dárbu oažžut sámi
ovddastusa Oppalašsáddehatráđđái gozihit sámi servodaga
beroštumiid norgalaš oppalašsáddehagaid ektui. Danne evttohuvvo
ahte Sámediggi nammada ovtta lahtu dán ráđđái.  4.5.4 Sámi
lagašsáddehat.  Sámi lagašsáddehagat leat dakkárat mat leat dakkár
guovlluin gos sámit ásset, ja main lassin báikkálaš oppalaš
servodatáššiide maiddái leat áššit ja čuolmmat sámi servodaga
birra, deattuhuvvon journalistalaš mihttomearis. .  Mediapolitihka
mihttomearrin sámi lagašsáddehagaid ektui leat:.  váikkuhit sámi
lagašsáddehagaid suodjaleami ja ovddideami.  váikkuhit sámi
lagašsáddehagaid almmolaš doarjaga lasiheami .  6 Mediaetihkka.
1.6.1 Prinsihpat media iešjustisa birra.  Sámediggi dohkkeha media
iešjustisa prinsihpa. Bargu preassaetihkain gullá danne
vuosttažettiin mediaide alcceseaset. Dattetge ii galgga dat hehttet
viidát ja oppalaččat ságastallat preassa etihkalaš njuolggadusaid
birra ja dan birra movt suorgi daid hálddaša.  Preassa etihkalaš
njuolggadusaid, Vær-varsom-plakáhta hálddašit Norsk Presseforbund ja
Preassa Falgalaš lávdegoddi. Dán rádjái leat sámi mediat bargan
norgalaš preassaetihkalaš njuolggadusaid rámmaid siste.  2.6.2 Sámi
giella ja kultuvra.  Sámi mediat eai leat maŋimuš jagiid
erenoamážit etihka dáfus árvvoštallojuvvon. Sámedikki áddejumi
mielde lea etihkalaš dássi sámi journalisttaid ja mediaid gaskkas
dábálaš buorre, muhto lea dattetge sivva čujuhit ahte
Vær-Varsom-plakáhta ii leat geahččaluvvon árvvoštallojuvvot sámi
servodaga dárbbuid ja eavttuid ektui.  Sámediggi konstatere ahte
Preassa Fagalaš Lávdegottis ii leat dat kultur- ja
giellagelbbolašvuohta mii adno go galgá beaivválaččat sáhttit
árvvoštallat sámi mediaid preassaetihka. Preassa organisašuvnnat
leat dáid beivviid rievdadeamen etihkalaš njuolggadusaid. Makkárge
árvvoštallamat eai leat dahkkojuvvon dan ektui ahte livččii go sámi
servodagas dárbu sierra preassaetihkalaš njuolggadusaide.  3.6.3
Sámi mediaid etihkalaš njuolggadusat.  Lea vuođđu árvvoštallat
makkár čuolmmat ja hástalusat sámi servodagas leat mediaetihka ektui
maidda norgalaš njuolggadusat eai guoskka. Danne doarju Sámediggi dan
barggu ahte árvvoštallojuvvo livččii go dárbu ásahit sierra
etihkalaš njuolggadusaid sámi mediaid várás. .  Sámediggi doaivu ahte
buot bealit sámi mediasuorggis servet dán bargui. Galggašii
árvvoštallojuvvot livččii go ulbmállaš ráhkadit oktasaš-sámi
njuolggadusaid Norggas, Suomas ja Ruotas.  Sámi mediaid vejolaš
sierra preassaetihkalaš njuolggadusaid ferte muhtui maiddái
hálddašit. Sáhtášii jurddašit sámi vuolitlávdegotti norgalaš PFU
vuollásažžan, dahje juo sierra sámi preassaetihkalaš
duopmoorgána. Preassa dat ieš ferte dáid árvvoštallat.  Sámediggi
deattuha ahte preassa etihkalaš njuolggadusat váldoáššis leat
ásahuvvon gozihit olbmuid luohttámuša ja riektesihkkarvuođa mediaid
ektui. Dán ferte maiddái deattuhit dalle jos vejolaččat
árvvoštallojuvvojit sierra sámi preassaetihkalaš
njuolggadusat. Dasto ferte eaktudit ahte suorggis sorjjasmeahttun
ovddasteaddjiide várrejuvvo sadji vejolaš ođđa duopmoorgánas.
4.6.4 Sámi mediaid sierra ovddasvástádus.  Media duohtavuođa birra
muitaleapmi sorgá álohii das makkár čalmmiiguin duohtavuohta
gehččojuvvo. Sámi mediain lea erenoamáš ovddasvástádus
beaivválaččat bargat sámi áššiiguin, ja geahččat máilmmi sámi
perspektiivvas, almmá ahte dárbbašit hilgut buori journalistihka eará
prisihpaid.  Sámediggi deattuha ahte sámi álbmogis lea viehka stuorra
dárbu oažžut rivttes dieđuid iežaset vuoigatvuođaid birra, sihke
makkár vuoigatvuođat sis lea ovttaskas olmmožin norgalaš servodagas
ja nuppe dáfus sámi servodaga lahttun.  Sámi mediat leat
sorjavaččat luohttámušas ja luohtehahttivuođas, sihke sámi
servodaga ja stuorraservodaga ektui. .  Danne lea ovttaskas medias ja
ovttaskas journalisttas iešheanalis ovddasvástádus árvvoštallat
etihkalaš beliid iežas doaimmas, sorjankehttá das gávdnojit go sámi
mediaid várás erenoamáš preassaetihkalaš njuolggadusat vai eai.
Evttohus 1 áirasis Ove Johnsen Sámi Válgalistus:.  Čk. 1.1 Sámi
giella ja kultuvra, Lasáhus vuosttaš cealkagii: Mediasuorgi rievdá
johtilit oppa áiggi, EARRET EARÁ neahttačoavddus
gulahallanteknologiija geažil. .   Sihkkut 1. cealkaga 3. oasis:
Sámegiela ii dál sáhte gohčodit mediagiellan, go sámegielat
aviissaid, publikašuvnnaid ja sáddehagaid almmuhan- ja
sáddenfálaldagat leat menddo uhccán. .   Sihkkut maŋemus cealkaga
4. oasis: Jos dáláš ovdáneapmi ii rievdaduvvo, de leat dat várran
olles sámi kultuvrii. .   1.  Sátnefriijavuohta.  Lasáhus 1. oasi
maŋemus cealkaga maŋŋái: Erenoamáš váttisvuohta sámi mediaide ja
mediaid vuostáváldiide lea ahte sámi mediavuostáváldit gullet
iešguđetge giellajoavkkuide mat leat dušše muhtunmuddui
ipmirdahttit siskkáldasat. Dát mearkkaša maiddái ahte sámi servodagas
leat erenoamáš garra hástalusat olbmuid sátnefriddjavuođa ovddideami
dáfus, sihke formálalaččat ja duohtavuođas. Dat go váilu oktasaš
giella, dagaha váttisvuođaid ásahit sámi almmolašvuođa gos buohkat
sáhttet ovttadássásaččat oassálastit. Dát ii leat erenoamáš dušše
Sámis, muhto lea deaŧalaš váldit váttisvuođa duođalaččat go
digáštallá ulbmiliid ja váikkuhangaskaomiid sámi álbmoga
sátnefriddjavuođa ovddideamis. Nubbi váttisvuohta lea go olbmot orrot
nu bieđgguid olles sámi guovllus, mii maiddái dagaha earalágán
rámmaeavttuid sámi mediaide go dáčča mediaide. .   Čk. 1.4 »Okta
álbmot njealji riikkas»â¦Go sámit lea eamiálbmot njealji sierra
riikkas, de lea sis sierra vuoigatvuohta oažžut suodjalusa ja
beassat ovdánit.   Lasáhus ovdal 1. oasi maŋemus cealkaga: Dát
mearkkaša maiddái ahte ferte vuhtii váldit njealji iešguđetge
riikka eamiálbmotpolitihka, mediapolitihka ja giellapolitihka, mii
dagaha oktasaš sámi mediapolitihkalaš mearrideami ja barggu
váddáseabbon. .   1. Dásseárvu.  Dásseárvu galgá prioriterejuvvot
bajás buot sámepolitihkalaš doaimmain. Loahppa sihkkojuvvo. . 
2. Sámi preassapolitihka mihttomearit.  Politihka mihttomearrinâ¦
4. čuokkis rievdaduvvo ná:.  â váikkuhit ahte preassadoarjja
sámi aviissaide nannejuvvo.   1. Sámi preassadoarjaga mihttomearit.
Sámi preassadoarjja addojuvvo dál aviissaide »maid olahusjoavkun lea
sámi álbmot». Sámi preassadoarjaga rámmaid ferte viiddidit nu ahte
sámi mediapolitihka mihttomeriid sáhttá juksat. Lasáhus: Dasa lassin
berre bargat ásahit sierra doarjjaortnegiid eará publikašuvnnaide ja
ođđa digitála mediaide. .   2. Sámi preassadoarjaga hálddašeapmi.
.  Oassi sihkkojuvvo.   3. NRK Sámi Radio mihttomearit.  Dát oassi:
váikkuhit redakšuvnnalaš friijavuođa nanosmahttima, sihkkojuvvo.
Evttohus 2, Guovddášbellodaga, NSR ja friijajoavkku oktasaš evttohus
Olaf Eliassen bokte:.  Rievdadusevttohusat / lasáhusat Sámediggeráđi
mearrádusevttohussii:.  5. Ođđa kapihtal -- 2.3.2. čuokkis, 4. siidu
--Beaivválaš sámi aviissat.  Ođđa čuokkis 4.0, siidu 5.  6. Sámi
preassapolitihka bajimus ulbmil.  â Ásahit ekonomalaš vuođu
riikkaviidosaš sámi aviisaid beaivválaš ráhkadeapmái.   6. siidu,
lasáhus čuokkis 4.2.1, ođđa maŋemus oassi.  Kulturdepartemeantta
bušeahta kap. 35 poasta 75, Preassadoarjja sámi aviissaide, ferte
lasihuvvot boahttevaš jagiid vai sáhttit joksat dán
ulbmila. Ruhtadoarjja 2006 rádjái ferte unnimusat beliin lasihuvvot
dálá dási ektui. .   4.1 čuokkis, siidu 5 -- Sámi preassapolitihka
mihttomearit.  Deaddiluvvon sámi preassa politihka mihttomearrin lea:
jna. .  Sihkkut sániid «váikkuhit ahte».   4.2.1 čuokkis, 5. siidu
-- Sámi preassadoarjaga mihttomearit, 1. oassi rievdaduvvo ná:.  Sámi
preassadoarjja addojuvvo dál aviissaide «maid olahusjoavkun lea sámi
álbmot». Sámi preassadoarjaga rámmaid ferte viiddidit nu ahte sámi
mediapolitihka mihttomeriid sáhttá joksat. Berre bargat ásahit
erenoamáš doarjjaortnegiid eará publikašuvnnaide ja ođđa digitála
mediaide. .   4.2.2 čuokkis, 6. siidu -- Sámi preassadoarjaga
hálddašeapmi, lasáhus:.  Sámi preassadoarjaga galggašii fágaorgána
hálddašit objektiivvalaš eavttuid mielde, dainnalágiin ahte preassa
integritehta friddja sorjameahttun ođasgaskkusteaddjin
bisuhuvvo. Dálá hálddašanortnega rievdadeamis ferte dárkilit
gulahallat guoskevaš beliiguin vai sáhttá čielggadit boahttevaš
organiserema ja ekonomalaš rámmaeavttuid. .   5.1 čuokkis,
6. siidu -- Álggahus, 1. oasis 3. oasi rádjái rievdaduvvo ná
(gč. buoiddes finjučállaga).  NRK-Sámi Radio lea danne deaŧaleamos
sámi etermedia, jaâ¦.   5.2.1 čuokkis, 6. siidu -- NRK Sámi
Radio mihttomearit -- 2. oasi 2. cealkka rievdaduvvo ná (rievdadus
finjučállagiin).  Institušuvdna ferte danne leat gearggus váldit
stuorámus ovddasvástádusa sámi etermediafálaldaga ovddideamis. . 
Evttohus 3 áirasis Geir Tommy Pedersen, NSR sámediggejoavku:.
Lasseevttohus ođđa teakstabihttái 1.3 čuoggá njealját teakstabihtá
maŋábeallái:.  Duohta sátnefriijavuohta eaktuda ekonomalaš
vuođu. Sámi mediat eai dáidde goassege nagodit goastadit iežaset
doaimmaid dahje háhkamiid márkana bokte. Sátnefriijavuohta
eamiálbmogiidda ii dušše siskkil vuoigatvuođa friija hállat, muhto
maiddái vuoigatvuođa gullot. Mielddisbuktá ahte stáhta ferte
ovddasvástidit sámi media ekonomalaš vuođu vai sáhttá áimmahuššat
sátnefriijavuođa.   Rievdandanevttohus vuosttas cealkagii 2.1
čuoggás.  Sámediggi bidjá vuođđun ahte sámiin eamiálbmogin njealji
riikkas lea vuoigatvuohta..   Lasseevttohus ođđa
čuokkiscealkagii 2.2 čuoggá vuollái.  - sihkkarastit ahte sámit
álbmogin sáhttet ovdánahttit ja nannet sámi mediafálaldaga
riikkarájiid rasta.   Lasseevttohus 4.1 čuoggái vuosttas cealkaga
maŋábeallái.  Sámi aviissat sullastahttet báikkálaš aviissaid, eaige
čállet buot guovlluid birra gos ásset sámit.   Lasseevttohus
goalmmát čuokkiscealkagii 4.1 čuoggá vuollái.  - váikkuhit ahte
sáhttá almmustuhttit beaivválaš sámi ja sámegiel aviissad
ea.ea. báikkálaš kantuvrraide ekonomalaš doarjjaortnega ásaheami
bokte.   Maŋemus čuokkiscealkka 4.1 čuoggás sihkkojuvvo. 
Maŋemus čuokkiscealkka 5.2.1 čuoggás sihkkojuvvo.   Goalmmát
čuokkiscealkka 5.2.2 čuoggás sihkkojuvvo.   Evttohus 5 áirasis
Hallgeir Skøien Varsi, Bargiidbellodaga sámediggejoavku:.  Ásahuvvo
bargojoavku mas leat sámi mediaid ja Sámedikki ovddasteaddjit. Joavkku
váldobargu lea ráhkadit sámi mediapolitihka prinsihppaplána dievaslaš
plánan man maiddái sámi preassa sáhttá doarjut. .  Joavku galgá earret
eará deattuhit ođđa mediaid, eaiggáduššama, dutkama ja almmolaš
debáhttasaji ráhkadeami buot sápmelaččaide miehtá riikka, buot
sámegielaide, ja dárogielat sápmelaččaide. .   2.2 čuokkis,
lasáhus: - Doaibmat sámi ja sámegielat almmolaš debáhta arenan. 
4.1 čuokkis, lasáhus: - Váikkuhit ahte maiddái earát go sápmelaččat
geavahit sámi mediabuktagiid oppalaš opiniovdnaváikkuheapmái. . 
5.2.2 čuokkis, lasáhus 1. oassái: Ferte erenoamážit čielggadit ja
árvvoštallat sámi eaiggátvuođa vejolašvuođaid ja váikkuhusaid.
â NRK Sámi Radio sámi eaiggáduššan.   5.1 čuokkis,
rievdadeapmi: â¦ NRK Sámi Radio lea danne deaŧaleamos sámi
etermediaâ¦.   5.3 čuokkis, lasáhus: Sámediggi oaivvilda ahte
ferte buorebut nannet ja dárkkistit gáibádusaid riikkaviidosaš
doaimmaheddjiide (NRK, TV2, P4) sámegiel sáddagiid dáfus. .   Ođđa
kapihtal 7:.  Ferte nannet dutkama sámi mediaid váttisvuođaid
dáfus. Sámi allaskuvla berre oažžut resurssaid ja rámmaid čađahit
dutkama mii sáhttá ovddidit sámi preassa, sihke sisdoalu ja
gulahallama dáfus. Erenoamáš miellagiddevaš suorggit leat ođđa
mediat, sámi nuoraid mediadábit, sámi álbmoga oppalaš mediadábit go
--dárbbut ja sámi preassa dynamihkka oppalaččat. .   Árvalus 6
oktasašárvalus Guovddášbellodaga, Bargiidbellodaga ja NSR
sámediggejoavkkuin, ja Sámi válgalihttu:.   Čk. 1.1 Sámi giella ja
kultuvra.  Lasáhus vuosttaš cealkagii: Mediasuorgi rievdá johtilit
oppa áiggi, EARRET EARÁ neahttačoavddus gulahallanteknologiija
geažil. .   Sihkkut 1. cealkaga 3. oasis: Sámegiela ii dál sáhte
gohčodit mediagiellan, go sámegielat aviissaid, publikašuvnnaid ja
sáddehagaid almmuhan- ja sáddenfálaldagat leat menddo uhccán. . 
Sihkkut maŋemus cealkaga 4. oasis: Jos dáláš ovdáneapmi ii
rievdaduvvo, de leat dat várran olles sámi kultuvrii. .   Čk. 1.3
Sátnefriijavuohta.  Lasáhus 1. oasi maŋemus cealkaga maŋŋái:
Erenoamáš váttisvuohta sámi mediaide ja mediaid vuostáváldiide lea
ahte sámi mediavuostáváldit gullet iešguđetge giellajoavkkuide mat
leat dušše muhtunmuddui ipmirdahttit siskkáldasat. Dát mearkkaša
maiddái ahte sámi servodagas leat erenoamáš garra hástalusat olbmuid
sátnefriddjavuođa ovddideami dáfus, sihke formálalaččat ja
duohtavuođas. Dat go váilu oktasaš giella, dagaha váttisvuođaid
ásahit sámi almmolašvuođa gos buohkat sáhttet ovttadássásaččat
oassálastit. Dát ii leat erenoamáš dušše Sámis, muhto lea
deaŧalaš váldit váttisvuođa duođalaččat go digáštallá ulbmiliid
ja váikkuhangaskaomiid sámi álbmoga sátnefriddjavuođa
ovddideamis. Nubbi váttisvuohta lea go olbmot orrot nu bieđgguid
olles sámi guovllus, mii maiddái dagaha earalágán rámmaeavttuid sámi
mediaide go dáčča mediaide.   Duohta sátnefriijavuohta eaktuda
ekonomalaš vuođu. Sámi mediat eai dáidde goassege nagodit goastadit
iežaset doaimmaid dahje háhkamiid márkana bokte. Sátnefriijavuohta
eamiálbmogiidda ii dušše siskkil vuoigatvuođa friija hállat, muhto
maiddái vuoigatvuođa gullot. Mielddisbuktá ahte stáhta ferte
ovddasvástidit sámi media ekonomalaš vuođu vai sáhttá áimmahuššat
sátnefriijavuođa.   3.»Okta álbmot njealji riikkas».  â¦Go
sámit lea eamiálbmot njealji sierra riikkas, de lea sis sierra
vuoigatvuohta oažžut suodjalusa ja beassat ovdánit.  Lasáhus ovdal
1. oasi maŋemus cealkaga: Dát mearkkaša maiddái ahte ferte vuhtii
váldit njealji iešguđetge riikka eamiálbmotpolitihka, mediapolitihka
ja giellapolitihka, mii dagaha oktasaš sámi mediapolitihkalaš
mearrideami ja barggu váddáseabbon. .   Rievdandanevttohus vuosttas
cealkagii 2.1 čuoggás.  Sámediggi bidjá vuođđun ahte sámiin
eamiálbmogin njealji riikkas lea vuoigatvuohta..   Lasseevttohus
ođđa čuokkiscealkagii 2.2 čuoggá vuollái.  - sihkkarastit ahte
sámit álbmogin sáhttet ovdánahttit ja nannet sámi mediafálaldaga
riikkarájiid rasta.   2.2 čuokkis, lasáhus:.  â Doaibmat
sámi ja sámegielat almmolaš debáhta arenan.   Ođđa čuokkis 4.0,
siidu 5, .  1. Sámi preassapolitihka bajimus ulbmil.  â Ásahit
ekonomalaš vuođu riikkaviidosaš sámi aviisaid beaivválaš
ráhkadeapmái.   4.1 čuokkis -- Sámi preassapolitihka mihttomearit,
rievdaduvvo 4. čuokkis leat ná:.  - ahte preassadoarjja sámi
áviissaide nannejuvvo.   Deaddiluvvon sámi preassa politihka
mihttomearrin lea: jna. .  Sihkkut sániid «váikkuhit ahte». 
Lasseevttohus 4.1 čuoggái vuosttas cealkaga maŋábeallái: Sámi
aviissat sullastahttet báikkálaš aviissaid, eaige čále buot
guovlluid birra gos ásset sámit.   Lasseevttohus nuppi
čuokkiscealkagii 4.1 čuoggá vuollái.  - sáhttá almmustuhttit
beaivválaš sámi ja sámegiel aviissad ea.ea. báikkálaš kantuvrraide
ekonomalaš doarjjaortnega ásaheami bokte.   Maŋemus
čuokkiscealkka 4.1 čuoggás sihkkojuvvo.   4.1 čuokkis, lasáhus:.
ahte maiddái earát go sápmelaččat geavahit sámi mediabuktagiid
oppalaš opiniovdnaváikkuheapmái. .   4.2.1 čuokkis -- Sámi
preassadoarjaga mihttomearit, 1. oassi rievdaduvvo ná:.  Sámi
preassadoarjja addojuvvo dál aviissaide «maid olahusjoavkun lea sámi
álbmot». Sámi preassadoarjaga rámmaid ferte viiddidit nu ahte sámi
mediapolitihka mihttomeriid sáhttá joksat. Berre bargat ásahit
erenoamáš doarjjaortnegiid eará publikašuvnnaide ja ođđa digitála
mediaide. .   Lasáhus čuokkis 4.2.1, ođđa maŋemus oassi.
Kulturdepartemeantta bušeahta kap. 35 poasta 75, Preassadoarjja sámi
aviissaide, ferte lasihuvvot boahttevaš jagiid vai sáhttit joksat dán
ulbmila. Ruhtadoarjja 2006 rádjái ferte unnimusat beliin lasihuvvot
dálá dási ektui. .   4.2.2 čuokkis -- Sámi preassadoarjaga
hálddašeapmi, lasáhus:.  Sámi preassadoarjaga galggašii fágaorgána
hálddašit objektiivvalaš eavttuid mielde, dainnalágiin ahte preassa
integritehta friddja sorjameahttun ođasgaskkusteaddjin
bisuhuvvo. Dálá hálddašanortnega rievdadeamis ferte dárkilit
gulahallat guoskevaš beliiguin vai sáhttá čielggadit boahttevaš
organiserema ja ekonomalaš rámmaeavttuid. .   5.1 čuokkis,
6. siidu -- Álggahus, 1. oasis 3. oasi rádjái rievdaduvvo ná
(gč. buoiddes finjučállaga).  NRK-Sámi Radio lea danne deaŧaleamos
sámi etermedia, jaâ¦.   5.2.1 čuokkis -- NRK Sámi Radio
mihttomearit -- 2. oasi 2. cealkka rievdaduvvo ná (rievdadus
finjučállagiin).  Institušuvdna ferte danne leat gearggus váldit
stuorámus ovddasvástádusa sámi etermediafálaldaga ovddideamis. 
Maŋemus čuokkiscealkka 5.2.1 čuoggás sihkkojuvvo.   Goalmmát
čuokkiscealkka 5.2.2 čuoggás sihkkojuvvo.   5.2.2 čuokkis,
lasáhus 1. oassái: Ferte erenoamážit čielggadit ja árvvoštallat
sámi eaiggátvuođa vejolašvuođaid ja váikkuhusaid.  â NRK
Sámi Radio sámi eaiggáduššan.   5.3 čuokkis, lasáhus:.  Sámediggi
oaivvilda ahte ferte buorebut nannet ja dárkkistit gáibádusaid
riikkaviidosaš doaimmaheddjiide (NRK, TV2, P4) sámegiel sáddagiid
dáfus. .   Ođđa kap. 7 Dutkan.  Ferte nannet dutkama sámi mediaid
váttisvuođaid dáfus. Sámi allaskuvla berre oažžut resurssaid ja
rámmaid čađahit dutkama mii sáhttá ovddidit sámi preassa, sihke
sisdoalu ja gulahallama dáfus. Erenoamáš miellagiddevaš suorggit
leat ođđa mediat, sámi nuoraid mediadábit, sámi álbmoga oppalaš
mediadábit go --dárbbut ja sámi preassa dynamihkka oppalaččat. . 
Árvalus 7 áirasis Hallgeir S. Varsi, BB sámediggejoavku:.  Ásahuvvo
bargojoavku mas leat sámi mediaid ja Sámedikki ovddasteaddjit. Joavkku
váldobargu lea ráhkadit sámi mediapolitihka prinsihppaplána dievaslaš
plánan man maiddái sámi preassa sáhttá doarjut. .  Joavku galgá earret
eará deattuhit ođđa mediaid, eaiggáduššama, dutkama ja almmolaš
debáhttasaji ráhkadeami buot sápmelaččaide miehtá riikka, buot
sámegielaide, ja dárogielat sápmelaččaide. .  III.  Jienasteapmi.
39 áirasis ledje 30 čoahkis.  Árvalusat 1, 2, 3 ja 5 gessojuvvui
ruovttoluotta.  Jienasteapmi čađahuvvui dáid vuoruid mielde:.
Evttohus 6 oktasaš árvalus, mearriduvvui ovttajienalaččat.
Evttohus 7 hilgojuvvui 18 jienain.  Sámediggeráđi árvalus, earret
mearriduvvon rievdadusat, mearriduvvui ovttajienalaččat.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Ragnhild L. Nystad, áššejođih.   2.  Hallgeir Skøien
Varsi.  Ragnhild Lydia Nystad.   .  Hallgeir Skøien Varsi.  3.
Geir Tommy Pedersen.   4.  Ove Johnsen.   5.  Olaf Eliassen.
Willy Ørnebakk.   .  Olaf Eliassen.  6.  Ragnhild Lydia Nystad. 
7.  Willy Ørnebakk.   8.  Ole Henrik Magga.   9.  Hallgeir
Skøien Varsi.   10.  Ragnhild Lydia Nystad, áššej.   .  Ove
Johnsen, evttohussii.   .  Ole Henrik Magga, evttohussii.   .
Hallgeir Skøien Varsi, evttohussii.   VI.  Sámedikki mearrádus
maŋŋá jienasteami lea ná:.  Álggahus.  1. Sámi giella ja kultuvra.
Mediasuorgi rievdá johtilit oppa áiggi, earret eará neahttačoavddus
gulahallanteknologiija geažil. Interneahtta ovdána johtileabbot go
makkárge eará media ovdal lea ovdánan olbmo historjjás, ja rievdada
issorasat maiddái sámi mediaid rámmaeavttuid. Diehtomearri lassána
issoras leavttuin, ja kanálaid ja mediaid lohku dainna fárrolagaid. .
Dáid ollu dieđuid, kanálaid, gielaid ja kultuvrraid gaskkas lea sámi
álbmoga gielas ja kultuvrras rievttalaš sadji. Sámit leat dattetge
gártan vásihit dáruiduhttinpolitihka našuvnnalaš stáhtaid
beales. Politihka ulbmilin lea leamaš jávkadit sámi giela ja
kultuvrra. Sámit leat logu dáfus uhccitlogus Norggas, Suomas, Ruoŧas
ja Ruoššas. Buohkanassii mearkkaša dát dan ahte sámi servodat lea
issoras stuorra hástalusaid ovddabealde mii guoská giela ja kultuvrra
ceavzimii.  Dasa lassin leat stuorra váttisvuođat mii guoská
sámegiel bustávaid/mearkkaid geavaheapmái dáláš interneahtta- ja
dihtorteknologiijas.  Konklušuvdnan lea ahte sámegiella lea
marginaliserejuvvon árbevirolaš mediakanálain, ja teknihkalaš
váttisvuođat hehttejit sámegiela geavaheames interneahtas.  2.1.2
»Njealját stáhtáváldi».  Sámi mediain leat guokte váldodoaimma. Vuos
juohkit dieđuid sámi álbmogii, gaskkustit almmolaš ja priváhta
doaimma máhtolašvuođa, fakta ja oainnuid birra, vai ovttaskas
sápmelaš sáhttá gozihit su demokráhtalaš beroštumiid. Mediat mat
leat sámi servodaga várás galget doaibmat diehtojuohkin, buktit
kritihka ja doppe galgá almmolaččat beassat ságastallat.  Mediaid
nubbi doaibma lea kritihkalaččat bearráigeahččat eiseváldiid vai
geahččanlohpi ja rabasvuohta sihkkarastojuvvojit ja vai válddi
boastut geavaheapmi eastaduvvo. Dáin doaimmain lea stuorra
politihkalaš ja servodatlaš mearkkašupmi, ja lea vealtameahttun
deaŧalaš sámi iešmearrideami ja demokratiija ovddideapmái. Dasa
lassin lea mediain dat deaŧalaš doaibma ahte hápmet identitehta ja
ovddidit giela sámi servodagas.  3.1.3 Sátnefriijavuohta.
Sátnefriijavuođas lea vuođđudeaddji doaibma ealli
demoktratiijas. Danne ii galgga sátnefriijavuohta leat dušše
formalalaš vuoigatvuohta. Ovttaskas olbmos galgá maiddái leat duohta
vejolašvuohta beassat searvat almmolaš ságastallamiidda. Erenoamáš
váttisvuohta sámi mediaide ja mediaid vuostáváldiide lea ahte sámi
mediavuostáváldit gullet iešguđetge giellajoavkkuide mat leat
dušše muhtunmuddui ipmirdahttit siskkáldasat. Dát mearkkaša maiddái
ahte sámi servodagas leat erenoamáš garra hástalusat olbmuid
sátnefriijavuođa ovddideami dáfus, sihke formálalaččat ja
duohtavuođas. Dat go váilu oktasaš giella, dagaha váttisvuođaid
ásahit sámi almmolašvuođa gos buohkat sáhttet ovttadássásaččat
oassálastit. Dát ii leat erenoamáš dušše Sámis, muhto lea
deaŧalaš váldit váttisvuođa duođalaččat go digáštallá ulbmiliid
ja váikkuhangaskaomiid sámi álbmoga sátnefriijavuođa
ovddideamis. Nubbi váttisvuohta lea go olbmot orrot nu bieđgguid
olles sámi guovllus, mii maiddái dagaha earalágán rámmaeavttuid sámi
mediaide go dáčča mediaide.  Duohta sátnefriijavuohta eaktuda
ekonomalaš vuođu. Sámi mediat eai dáidde goassege nagodit goastadit
iežaset doaimmaid dahje háhkamiid márkana bokte. Sátnefriijavuohta
eamiálbmogiidda ii dušše siskkil vuoigatvuođa friija hállat, muhto
maiddái vuoigatvuođa gullot. Mielddisbuktá ahte stáhta ferte
ovddasvástidit sámi media ekonomalaš vuođu vai sáhttá áimmahuššat
sátnefriijavuođa.  Formalalaš sátnefriijavuohta ii iešalddis
dáhkit ahte eamiálbmogat besset searvat almmolaš ságastallamii, dahje
nagodit ásahit iežaset buresdoaibmi arenaid almmolaš digáštallama
várás. Stáhta ovddasvástádus ferte maiddái leat fuolahit ahte
formalalaš vuoigatvuođaid sáhttá duohtan dahkat duohta
vuoigatvuohtan. Diet lea duogážin dasa go Sámediggi áššis R 31/00
guorrasii Sátnefriijavuođakomišuvnna árvalussii ahte rievdadit
vuođđolága § 100 -- erenoamážit nu gohčoduvvon
»infrastruktuvragáibádusa» árvalusas.  Sámi álbmogii lea
vealtameahttun deaŧalaš ahte ásahuvvojit rámmaeavttut mat addet
duohta vejolašvuođa ásahit sámi almmolašvuođaid, sihke media,
skuvlla- ja oahpahusa, dutkama, dáidaga ja kultuvrra oktavuođas. Dát
ásahusat dat váikkuhit almmolaččat sorjjasmeahttun olmmožin
šaddama, mii lea vuođđun rabas ja dihtomielalaš almmolaš
ságastallamii, ja mii uhcuda dárbbu bearráigeahččat ja stivret
ságastallamiid. .  Sámediggi deattuha našuvnnalaš eiseválddiid
ovddasvástádusa buot sámi institušuvnnaide mat leat skuvllaid rájes
bibliotehkaid bokte gitta universitehtaide ja allaskuvllaide,
lágádusaide, mediaide, momsavuogádahkii, ekonomálaš ortnegiidda
jna. Almmolaš doaibma Sátnefriijavuođakomišuvnna
»infrastrukturgáibádusa» oktavuođas lea viiddis. Dát doaibma
fátmmasta stuorra osiid sáme- ja kulturpolitihkas juolludusaid ja
doarjjaortnegiid bokte. Dasto mearkkaša dat dan ahte rievttálaš
reguleremat viiddis áddejumiin, d.m. lágat mat regulerejit namuhuvvon
ásahusaid, ja mat eanet eahpenjuolga váikkuhit sátnefriijavuhtii, leat
viidát. Dát guoská láhkanjuolggadusaide mat geatnegahttet
almmolašvuođa, mat positiivvalaččat leat mielde gáhttemin
sátnefriijavuođa dan bokte go dat geatnegahttet almmolašvuođa
ásahit ja nannet almmolaš arena ja almmolaš ságastallamiid.
Sámediggi deattuha ahte našuvnnalaš eiseváldiid dáhttu addit sámi
áššiide politihkalaš fuomášumi, ja dáhttu ruhtadit ja
láhkareguleret, mearrida oalle guhkás movt sámi servodat sáhttá hukset
alccesis ásahusaid ja almmolaš areanaid.  4.1.4 »Okta álbmot
njeallji riikkas».  Sámediggi deattuha ahte sámiin eamiálbmogin lea
gáibádus oažžut daid seamma vuoigatvuođaid mat adnojuvvojit
vuođđovuoigatvuohtan eará álbmogiid gaskkas. Go sámit lea eamiálbmot
njeallji sierra riikkas, de lea sis sierra vuoigatvuohta oažžut
suodjalusa ja beassat ovdánit. Dat mearkkaša maiddáin ahte ferte
vuhtii váldit njealji iešguđege riikka eamiálbmotpolitihka,
mediapolitihka ja giellapolitihka, mii dagaha oktasaš sámi
mediapolitihkalaš mearrideami ja barggu váddáseabbon. Prinsippa
boahtá ovdan sihke riikkaidgaskasaš konvenšuvnnain maid Norga lea
dohkkehan, ja sisrievttálaš instrumeanttain.  Vuođđolága § 110 a
sámi vuoigatvuođaid birra bidjá prinsihpalaš njuolggadusaid
norgalaš sámepolitihkkii sorjankeahttá molsašuvvi ráđđehusaid
oainnuin. Dainna paragráfain leat norgalaš eiseválddit geatnegahttán
iežaset rievttálaččat, politihkalaččat ja moralalaččat láhčit
dilálašvuođaid nu ahte sámit ieža galget sáhttit sihkkarastit ja
váikkuhit sámi servodaga ovdáneami. Paragráfa vuođul sáhttet sámit
ieža aktiivvalaččat gozihit sin iežaset beroštumiid. Mearrádus
lea hábmejuvvon sihke gáhttema ja ovddideami jurdagiin. 21.05.1999
olmmošvuoigatvuođa lága bokte šattái earret eará 1966 siviila ja
politihkalaš vuoigatvuođaid riikkaidgaskasaš konvenšuvnda
siskkáldas norgalaš rievtti oassin.  Norga ratifiserii
ILO-konvenšuvnna nr. 169 eamiálbmogiid ja čearddalaš álbmogiid
hárrái iešmearrideaddji riikkain 1990:s. Dáinna ratifiseremiin
dohkkehuvvui sámiid sadji eamiálbmogin Norggas. Lassin riektediliid
rievdademiide, leat stáhta eiseválddit maiddái dovddahan eará
politihkalaš ja moralalaš geatnegasvuođaid sámiid guovdu
(gč. Sd. dieđ. nr 52 (1992-92), Árv. S. nr 116 (1993-94),
Sd. dieđ. nr 18 (1997-98), Árv. S. nr 145 (1997-98) ja jahkásaš
dieđáhusaid Sámedikki doaimma birra ja daid meannudeami
Stuorradikkis). .  Go sámi almmolašvuohta galgá bures doaibmat, de
gáibiduvvo servodat- ja kulturgelbbolašvuođa juste sámi servodaga
birra. Danne dárbbaša sámi álbmot maiddái buriid čuvgehusásahusaid
nugo skuvlla ja oahpahusa, dutkama, media, dáidaga ja kultuvrra
ektui.  Sámediggi deattuha ahte eamiálbmogiid oktasaš
sátnefriijavuohta nanosmuvvá dainna go nášuvnnalaš riikkat ásahit
almmolaš arenaid našuvnnalaš ja riikkaidgaskasaš lágaid ja
konvenšuvnnaid ektui, maid vuođul eamiálbmogat ieža sáhttet
ovddidit sin iežaset oktasaš identitehta. .  5.1.5 Almmolašvuođa
prinsihppa.  Almmolašvuođalága mearrádusat dan birra ahte beassat
geahččat hálddašeami áššebáhpiriid, lea okta dain deataleamos
veahkkeneavvuin mii mediain lea go galget sáhttit kritihkalaččat
bearráigeahččat servodaga. Danne lea Sámediggi áššis R 31/00
evttohan vuođđoláhkii čatnat almmolašvuođa prinsihpa ja prinsihpa
diehtojuohkinfriijavuođa birra. Dasto lea ráđđi dorjon
Sátnefriijavuođakomišuvnna árvalusa ahte ásahuvvo sierra
váidalanorgána almmolašvuođa prinsihpa geavahusa ektui almmolaš
hálddašeamis.  Dasa lassin lea Sámediggeráđđi bivdán ahte
almmolašvuođaláhka biddjo gustot priváhta riektesubjeavttaide main
lea almmolaš hálddašandoaibma dahje láhkageatnegahtton almmolaš
doaibma. Dán haga šaddá geahččanlobi almmolaš hálddašeamis ollu
gerddiid dušše teorehtalaš. .  2. Sámi mediapolitihka bajit dási
mihttomearit ja prinsihpat.  1.2.1 Sámepolitihka bajit dási
mihttomearit.  Sámediggi bidjá vuođđun ahte sámiin eamiálbmogin
njealji riikkas lea vuoigatvuohta sierra doaibmabijuide ásahit viiddis
ja máŋggalágan sámi mediafálaldagaid. Dát gáibádus vuođđuduvvo
našuvnnalaš ja riikkaidgaskasaš mearrádusaide álbmogiid ja
eamiálbmogiid vuoigatvuođaid hárrái.  Sámedikki bajit dási politihka
lea nugo dat oidno 1998 -- 2001 sámediggeplánas váikkuhit
»kultuvrralaš oktilašvuođa mas leat vuođđun sápmelaččaid árvu
ja vuoigatvuođat álbmogin ja eamiálbmogin».  2.2.2 Sámi
mediapolitihka bajit dási mihttomearit.  Sámi mediapolitihka
mihttomearrin lea:.  sihkkarastit ahte sámi álbmogin sáhttet
ovdánahttit ja nannet sámi mediafálaldaga riikkarájiid rastá. .
sihkkarastit sátnefriijavuođa ealli sámi demokratiijai
vuođđoeaktun.  sihkkarastit áššálaš ja buotbealálaš dieđuid
buot sámiide.  sihkkarastit ja nannet sámi servodateallima, giela ja
kultuvrralaš identitehta.  sihkkarastit ahte sámit ožžot
kvalitatiivvalaččat buori ja buotbealálaš mediafálaldaga sierra
mediajoavkkuid siste.  doaibmat sámi ja sámegielat almmolaš debáhta
arenan.  Sámi mediat lea dakkár mediat mat buvttadit sámiid birra ja
sámiide, ja main leat sámi servodatáššit mihttomearrin iežaset
journalistalaš barggus.  3.2.3 Prioriterejuvvon politihkalaš
suorggit.  1.2.3.1 Mediafálaldat mánáide ja nuoraide.  Sámi
mediapolitihkka galgá.  váikkuhit beaivválaš sámegiel TV-fálaldagaid
ásaheami mánáide.  váikkuhit sámegiel fálaldagaid ásaheami
interneahtas mánáide ja nuoraide.  váikkuhit beaivválaš sámegiel
radiofálaldagaid ásaheami mánáide.  váikkuhit jeavddalaš sámegiel
magasiinnaid almmuheami mánáide ja nuoraide.  Jos mánát galget
oažžut buriid miellaguottuid giela ektui, de lea áibbas
vealtameahttun ahte mánát besset gullat sámegiela gievrramus mediain
nugo radios ja TV:s. Dál leat ollu dárogiel ja eará gielat fálaldagat,
muhto sámegiel fálaldagat measta eai oppa gávdnoge. Okta deaŧaleamos
doaibmabidju sámi mediapolitihkas lea lasihit mediafálaldagaid
sámegillii mánáide ja nuoraide.  2.2.4.2 Dásseárvu.  Dásseárvu galgá
prioriterejuvvot bajás buot sámepolitihkalaš doaimmain. Danne galgá
sámi mediapolitihkka:.  váikkuhit ahte dásseárvu ja nissonolbmuid
dilli deattuhuvvo buorebut sámi servodagas.  3. Eaiggátvuohta.  1.3.1
Bajit dási prinsihppa.  Sámi mediain galget nu guhkás go lea vejolaš
leat sámi eaiggádat. Dat ii dattetge galgga hehttet ahte sámi mediaid
eai galgga earát muhtun muddui sáhttit eaiggádit, dahje ahte ii galgga
sáhttit redakšuvnnalaččat ja ekonomálaččat ovttas bargat eará
mediaiguin dahje eaiggádiiguin, jos dat váikkuhit sámi mediafálaldaga
nanosmahttima.  2.3.2 Eaiggáda ovddasvástádus.  Mediain ja daid
eaiggádiin lea iešheanalis ovddasvástádus čalmmustit višuvnnaid ja
plánaid iežas doaimmaid ovddideapmái, maid dat priváhta ja almmolaš
ortnegiid bokte sáhttet ohcat duohtan dahkat. Sámi servodahkii galgá
addojuvvot vejolašvuohta leat mielde mearrideamen masa vejolaš
almmolaš lassiruhta sámi mediain geavahuvvo.  Sámediggi deattuha
ahte almmolaš ruđaid geavaheapmi sámi mediafálaldagaid ovddideami
ektui galgá dávistit sámi mediapolitihka mihttomeriide.
4. Preassapolitihka mihttomearit ja ruđat.  1.4.0 Sámi
preassapolitihka bajimus ulbmil.  - ásahit ekonomálaš vuođu
riikkaviidosaš sámi áviissaid beaivválaš ráhkadeapmái.  2.4.1 Sámi
preassapolitihka mihttomearit.  Áviissat mat leat definerejuvvon sámi
áviisan leat Min Áigi, Áššu ja Ságat. Buot dát áviissat ožžot
almmolaš doarjaga sámi preassadoarjjapoasttas. Sámi áviissat
sulastahttet báikkálaš áviissaid, eaige čále buot guovlluid birra
gos ásset sámit.  Sámi áviisa lea dakkár áviisa maid sámit ieža leat
buvttadan ja mii lea sámiid várás, ja man journalistalaš
váldomihttomearis deattuhuvvo čállit sámi servodaga áššiid ja
diliid birra.  Deaddiluvvon sámi preassa politihka mihttomearrin
lea:.  sámi ja sámegiel áviissaid ja teavsttaid geavaheami
lassáneapmi.  sámi ja sámegiel áviissat čállet daid guovlluid birra
gos sámit ásset.  sáhttá almmustuhttit beaivválaš sámi ja sámegiel
áviissaid ea. ea. báikkálaš kantuvrraide ekonomálaš doarjjaortnega
ásaheami bokte.  ahte preassadoarjja sámi áviissaide nannejuvvo.  ahte
sámi áviissat sáhttet ovddiduvvot digitála buvttadus- ja
gaskkustanteknologiija ektui.  váikkuhit ahte maiddái earát go
sápmelaččat geavahit sámi mediabuktagiid oppalaš
opiniovdnaváikkuheapmái.  1.4.1.1 Neahttačoavddus áviissat ja mediat.
Mediapolitihka mihttomearit elektronalaš mediaid ektui leat:.
váikkuhit neahttačoavddus sámi mediaid ásaheami.  váikkuhit sámi
neahttačoavddus fálaldagaid ovddideami mánáide ja nuoraide.
váikkuhit neahttačoavddus sámi mediaid almmolaš ruhtadeami.
váikkuhit standárda sámi mearkkaid ásaheami neahtas/dihtoris.  Sámi
deaddilanmediain lea erenoamáš doaibma eará mediaid
ektui. Deaddilanpreassa nanne sámegiela čállingiela dál goas lea
issoras stuorra dárbu deaddiluvvon sámi teavsttaide. Dasa lassin
goziha deaddilanpreassa, eanet go sáddehatmediat, almmolaš
ságastallama.  3.4.2 Sámi preassadoarjja.  1.4.2.1 Sámi
preassadoarjaga mihttomearit.  Sámi preassadoarjja addojuvvo dál
áviissaide «maid olahusjoavkun lea sámi álbmot». Sámi preassadoarjaga
rámmaid ferte viiddidit nu ahte sámi mediapolitihka mihttomeriid
sáhttá juksat. Berre bargat ásahit erenoamáš doarjjaortnegiid eará
publikašuvnnaide ja ođđa digitála mediaide.  Preassadoarjaga
rámmaid ja ulbmila ferte defineret Sámedikki bidjan mihttomeriid ektui
sámi mediaid várás. Dán oktavuođas galgá Sámediggi váikkuhit dan ahte
preassadoarjaga rámmat viiddiduvvojit daid mihttomeriid ektui mat leat
biddjojuvvon sámi preassapolitihka várás.  Sámi preassadoarjaga
vuođđu ja fággi lea sámiid stahtusis álbmogin ja eamiálbmogin
Norggas. Našuvnnalaš ja riikkaidgaskasaš mearrádusaid vuođul
čuovvu ahte sámiid giella, identitehta ja kultuvrra galgá
suodjaluvvot ja ovddiduvvot sierra doaibmabijuid bokte.  Sámi
čálalaš mediain leat guokte sierra doaimma sáddehatmediaid
ektui. Dat váikkuhit sámegiela čállingiela ovddideami ja váikkuhit
lohkandáiddu buorideami ollesolbmuid ja mánáid gaskkas. Dasto lea sámi
mediain ealli demoktratiija oktavuođas sierra doaibma, doaibmat
almmolaš ságastallama arenan sámi servodagas.  Dasa lassin leat sámi
servodagas stuorra hástalusat dan geažil go sámi Norggas ásset nu
hirbmat bieđgguid, gaskkat leat guhkkit ja infrastuvra lea
headju. Dát váttásmahttá earret eará distribušuvnna.
Kulturdepartemeantta bušeahta kap. 35 poasta 75, Preassadoarjja sámi
aviissaide, ferte lasihuvvot boahttevaš jagiid vai sáhttit joksat dán
ulbmila. Ruhtadoarjja 2006 rádjái ferte unnimusat beliin lasihuvvot
dálá dási ektui. .   2.4.2.2 Sámi preassadoarjaga hálddašeapmi.
Sámediggi galggašii hálddašit sámi preassadoarjaga. Sámediggi lea
gearggus váldit badjelasas hálddašeami go norgalaš eiseválddit leat
váldán iežaset geatnegasvuohtan sámi preassapolitihka mihttomeriid ja
daid ruhtadeami.  Sámi preassadoarjaga galggašii fágaorgána
hálddašit objektiivvalaš eavttuid mielde, dainnalágiin ahte preassa
integritehta friddja sorjameahttun ođasgaskkusteaddjin
bisuhuvvo. Dálá hálddašanortnega rievdadeamis ferte dárkilit
gulahallat guoskevaš beliiguin vai sáhttá čielggadit boahttevaš
organiserema ja ekonomalaš rámmaeavttuid. .  5. Sáddehatpolitihka
mihttomearit ja ruđat.  1.5.1 Álggahus.  NRK Sámi Radio sáddagat lea
dál áidna oppalaš sáddehatfálaldat sámi álbmoga ektui. Dienna lágiin
sáhttá NRK Sámi Radio gohčodit sámi oppalašsáddehahkan. NRK Sámi
Radio lea danne deaŧaleamos sámi etermedia, ja das galgá danne leat
deaŧalaš sadji oppalaš sámi mediapolitihkas ja erenoamážit
sáddehatpolitihkas. .  Eará norgalaš oppalašsáddehagat (NRK, TV2 ja
P4) leat sorjjasmeahttumat NRK Sámi Radio geatnegasvuođain sámi
álbmoga guovdu, ii ge boahtteáiggis ge dain leat nu deaŧalaš
mearkkašupmi ollislaš sámi mediafálaldahkii.  Sámi sáddehat lea
dakkár sáddehatmedia maid sámit buvttadit ja mat buvttadit sámiid
várás, ja maid journalistalaš váldomihttomearis deattuhuvvojit
áššit ja bealit mat gusket sámi álbmogii. .  2.5.2 NRK Sámi Radio.
1.5.2.1 NRK Sámi Radio mihttomearit.  Sámedikki mediapolitihka
mihttomearrin sámi oppalašsáddehaga ektui leat:.  váikkuhit
kvalitatiivvalaččat ja kvantitatiivvalaččat buriid sámegiel
oppalašsáddehagaid buot sámiide.  váikkuhit ahte erenoamážit mánát
ja nuorat ožžošedje beaivválaš sámegiel prográmmaid radios ja
TV:s.  váikkuhit davviriikkalaš sámi TV-kanála ásaheami.  váikkuhit
davviriikkalaš sámi radiokanála ásaheami.  váikkuhit NRK Sámi Radio
ekonomiija nannema.  váikkuhit dan ahte NRK Sámi Radio sáhttá
ovddiduvvot digitála buvttadus- ja gaskkustanteknologiija ektui. 
NRK Sámi Radio lea áidna institušuvdna Davviriikkain maid sáhttá
gohčodit sámi oppalašsáddehahkan. Institušuvdna ferte danne leat
gearggus váldit stuorámus ovddasvástádusa sámi mediafálaldagaid
ovddideamis.  Sámi giela ja identitehta dihtii lea áibbas
vealtameahttun deaŧalaš ahte sámi mánát ja ollesolbmot ožžot
dakkár sáddehatfálaldaga mas livččii vuosteváikkuhus dan
massiivvalaš kultuvrralaš ja gielalaš váikkuhussii mii bahkkehuvvo
stuorraservodaga ja riikkaidgaskasaš servodaga beales. Dát lea seamma
ágga go maid norgalaš eiseválddit geavahit norgalaš mediapolitihka
ektui.  Digitála distribušuvdnateknologiijain šaddá
teknihkalaččat vejolaš ásahit sierra sámi TV-kanála ja
radiokanála. Dát gáibida dattetge sáme- ja mediapolitihkalaš
ovttasbarggu Norgga, Suoma ja Ruoŧa gaskka. Nugo NRK Sámi Radio juo
dán rádjái lea dahkan, de ferte dat maiddái boahtteáiggis lea gearggus
doaibmat njunnožis dán barggus.  2.5.2.2 NRK Sámi Rádio ođđasis
organiseren.  NRK ođđasis organiserema oktavuođas lea ilbman ahte
NRK Sámi Radio ekonomálaš ja redakšuvnnalaš rámmaid ja prioriteriid
mearridit dakkár olggobeale orgánat maid sámi servodat ii sáhte
stivret. Danne árvala ge Sámediggi ahte NRK Sámi Radio boahtteáiggi
sadji, doaibma ja organiseren čielggaduvvojit.  Dán čielggadusas
galgá erenoamážit árvvoštallat:.  NRK Sámi Radio organiserema.  NRK
Sámi Radio sámi eaiggáduššama .  NRK Sámi Radio doaimma ruhtadeami.
sáddenáiggiid lasiheami.  vejolašvuođaid digitála
sáddenteknologiijas.  3.5.3 Norgalaš oppalašsáddehat.  NRK, TV2 ja
P4 leat definerejuvvon norgalaš oppalašsáddehahkan, main earret eará
lea erenoamáš ovddasvástádus mediafálaldahkii sámi servodaga
ektui. Sámediggi oaivvilda ahte ferte buorebut nannet ja dárkkistit
gáibádusaid riikkaviidosaš doaimmaheaddjiide (NRK, TV 2, P4) sámegiel
sáddagiid dáfus.  Erenoamáš geatnegasvuođaid vuođul mat
oppalašsáddehagain leat sámi álbmoga vektui, bidjá Sámediggi
čuovvuvaš kriteriijaid norgalaš oppalašsáddehahkii vuođđun:.
Sáddagiid galgá olles álbmot sáhttit vuostáiváldit.  Sáddagis galgá
leat viiddis prográmmatfálaldat, dakkár prográmmat mat leat sihke
stuorra ja unna guldaleaddji/geahččijoavkkuid várás, nugo mánáide ja
nuoraide, sámi álbmogii, etnálaš ja eará minoritehtaide.  Dain galget
leat ođassáddagat ja soliida, beaivválaš čuvgehusat deatalaš
servodat- ja kulturáššiid birra, nasuvnnalaččat ja
riikkaidgaskasaččat.  Oppalašsáddehatprográmmat galget váikkuhit
dárogiela, identitehta ja kultuvrra nanosmahttima.
Oppalašsáddehatprográmmat galget váikkuhit sámi giela, identitehta ja
kultuvrra nanosmahttima.  Oppalašsáddehatkanálain galgá leat
redakšuvnnalaš iešheanalisvuohta.  1.5.3.1 Sámi ovddastus
Oppalašsáddehatráđis.  Sámedikki mielas lea dárbu oažžut sámi
ovddastusa Oppalašsáddehatráđđái gozihit sámi servodaga
beroštumiid norgalaš oppalašsáddehagaid ektui. Danne evttohuvvo
ahte Sámediggi nammada ovtta lahtu dán ráđđái.  4.5.4 Sámi
lagašsáddehat.  Sámi lagašsáddehagat leat dakkárat mat leat dakkár
guovlluin gos sámit ásset, ja main lassin báikkálaš oppalaš
servodatáššiide maiddái leat áššit ja čuolmmat sámi servodaga
birra, deattuhuvvon journalistalaš mihttomearis. .  Mediapolitihka
mihttomearrin sámi lagašsáddehagaid ektui leat:.  váikkuhit sámi
lagašsáddehagaid suodjaleami ja ovddideami.  váikkuhit sámi
lagašsáddehagaid almmolaš doarjaga lasiheami .  6 Mediaetihkka.
1.6.1 Prinsihpat media iešjustisa birra.  Sámediggi dohkkeha media
iešjustisa prinsihpa. Bargu preassaetihkain gullá danne
vuosttažettiin mediaide alcceseaset. Dattetge ii galgga dat hehttet
viidát ja oppalaččat ságastallat preassa etihkalaš njuolggadusaid
birra ja dan birra movt suorgi daid hálddaša.  Preassa etihkalaš
njuolggadusaid, Vær-varsom-plakáhta hálddašit Norsk Presseforbund ja
Preassa Falgalaš lávdegoddi. Dán rádjái leat sámi mediat bargan
norgalaš preassaetihkalaš njuolggadusaid rámmaid siste.  2.6.2 Sámi
giella ja kultuvra.  Sámi mediat eai leat maŋimuš jagiid
erenoamážit etihka dáfus árvvoštallojuvvon. Sámedikki áddejumi
mielde lea etihkalaš dássi sámi journalisttaid ja mediaid gaskkas
dábálaš buorre, muhto lea dattetge sivva čujuhit ahte
Vær-Varsom-plakáhta ii leat geahččaluvvon árvvoštallojuvvot sámi
servodaga dárbbuid ja eavttuid ektui.  Sámediggi konstatere ahte
Preassa Fagalaš Lávdegottis ii leat dat kultur- ja
giellagelbbolašvuohta mii adno go galgá beaivválaččat sáhttit
árvvoštallat sámi mediaid preassaetihka. Preassa organisašuvnnat
leat dáid beivviid rievdadeamen etihkalaš njuolggadusaid. Makkárge
árvvoštallamat eai leat dahkkojuvvon dan ektui ahte livččii go sámi
servodagas dárbu sierra preassaetihkalaš njuolggadusaide.  3.6.3
Sámi mediaid etihkalaš njuolggadusat.  Lea vuođđu árvvoštallat
makkár čuolmmat ja hástalusat sámi servodagas leat mediaetihka ektui
maidda norgalaš njuolggadusat eai guoskka. Danne doarju Sámediggi dan
barggu ahte árvvoštallojuvvo livččii go dárbu ásahit sierra
etihkalaš njuolggadusaid sámi mediaid várás. .  vSámediggi doaivu
ahte buot bealit sámi mediasuorggis servet dán bargui. Galggašii
árvvoštallojuvvot livččii go ulbmállaš ráhkadit oktasaš-sámi
njuolggadusaid Norggas, Suomas ja Ruotas.  Sámi mediaid vejolaš
sierra preassaetihkalaš njuolggadusaid ferte muhtui maiddái
hálddašit. Sáhtášii jurddašit sámi vuolitlávdegotti norgalaš PFU
vuollásažžan, dahje juo sierra sámi preassaetihkalaš
duopmoorgána. Preassa dat ieš ferte dáid árvvoštallat.  Sámediggi
deattuha ahte preassa etihkalaš njuolggadusat váldoáššis leat
ásahuvvon gozihit olbmuid luohttámuša ja riektesihkkarvuođa mediaid
ektui. Dán ferte maiddái deattuhit dalle jos vejolaččat
árvvoštallojuvvojit sierra sámi preassaetihkalaš
njuolggadusat. Dasto ferte eaktudit ahte suorggis sorjjasmeahttun
ovddasteaddjiide várrejuvvo sadji vejolaš ođđa duopmoorgánas.
4.6.4 Sámi mediaid sierra ovddasvástádus.  Media duohtavuođa birra
muitaleapmi sorgá álohii das makkár čalmmiiguin duohtavuohta
gehččojuvvo. Sámi mediain lea erenoamáš ovddasvástádus
beaivválaččat bargat sámi áššiiguin, ja geahččat máilmmi sámi
perspektiivvas, almmá ahte dárbbašit hilgut buori journalistihka eará
prisihpaid.  Sámediggi deattuha ahte sámi álbmogis lea viehka stuorra
dárbu oažžut rivttes dieđuid iežaset vuoigatvuođaid birra, sihke
makkár vuoigatvuođat sis lea ovttaskas olmmožin norgalaš servodagas
ja nuppe dáfus sámi servodaga lahttun.  Sámi mediat leat
sorjavaččat luohttámušas ja luohtehahttivuođas, sihke sámi
servodaga ja stuorraservodaga ektui. .  Danne lea ovttaskas medias ja
ovttaskas journalisttas iešheanalis ovddasvástádus árvvoštallat
etihkalaš beliid iežas doaimmas, sorjankehttá das gávdnojit go sámi
mediaid várás erenoamáš preassaetihkalaš njuolggadusat vai eai.
7. Dutkan.  Ferte nannet dutkama sámi mediaid váttisvuođaid
dáfus. Sámi allaskuvla berre oažžut resurssaid ja rámmaid čađahit
dutkama mii sáhttá ovddidit sámi preassa, sihke sisdoalu ja
gulahallama dáfus. Erenoamáš miellagiddevaš suorggit leat ođđa
mediat, sámi nuoraid mediadábit, sámi álbmoga oppalaš mediadábit go
--dárbbut ja sámi preassa dynamihkka oppalaččat. .   .  Ášši
meannudeapmi loahpahuvvui miessemánu 31. b. dii. 18.40.  Jienasteapmi
leai 01.06.01 dii. 08.30 -- 08.40.  Ášši 23/01.  Válmmašteaddji
fápmuduslávdegotti válljen.  Ášši meannudeapmi álggahuvvui
miessemánu 31. b. dii. 18.50.  I.  Áššebáhpirat.  Válgalávdegotti
ášši 23/01.  II.  Ovddiduvvon evttohusat.  Válgalávdegotti árvalus
Sámediggái:.  Čuovvovaččat nammaduvvojit Sámedikki válmmašteaddji
fápmuduslávdegotti lahttun ja peršovnnalaš várrelahttun
vuođđonjuolggadusaid § 4-2 vuođul:.  Lahttun:.  Ole Henrik Magga,
NSR, jođiheaddjin.  Margreta Påve Kristiansen, BB,
nubbinjođiheaddjin.  Asbjørg Skåden, NSR.  Amund Eriksen, Friddja
joavku.  Geir Liland, SVL.  Peršovnnalaš várrelahttun:.  Birger
Nymo, NSR.  Per Solli, BB.  Laila Gunilla Wilks, NSR.  Áile Javo, NSR.
Roger Pedersen, SVL.  III.  Jienasteapmi.  39 áirasis ledje 36
čoahkis.  Jienasteapmi čađahuvvui dáid vuoruid mielde:.
Válgalávdegotti árvalus mearriduvvui ovttajienalaččat.  IV.
Beavdegirjelasáhus.  Dán áššis ii gáibiduvvon lasáhus beavdegirjái.
V.  Sáhkavuorro- ja replihkkalistu.   Sáhkaovddideaddji.  Replihkka.
1.  Asbjørg Skåden, áššeovddid.   VI.  Sámedikki mearrádus
maŋŋá jienasteami lea ná:.  Čuovvovaččat nammaduvvojit Sámedikki
válmmašteaddji fápmuduslávdegotti lahttun ja peršovnnalaš
várrelahttun vuođđonjuolggadusaid § 4-2 vuođul:.  Lahttun:.  Ole
Henrik Magga, NSR, jođiheaddjin.  Margreta Påve Kristiansen, BB,
nubbinjođiheaddjin.  Asbjørg Skåden, NSR.  Amund Eriksen, Friddja
joavku.  Geir Liland, SVL.  Peršovnnalaš várrelahttun:.  Birger
Nymo, NSR.  Per Solli, BB.  Laila Gunilla Wilks, NSR.  Áile Javo, NSR.
Roger Pedersen, SVL.   Ášši meannudeapmi loahpahuvvui miessemánu
31. b. dii. 18.55.  Ášši 24/01.  Sámediggeráđi dáidda- ja
kulturdieđáhus.  Ášši meannudeapmi álggahuvvui geassemánu
1. b. dii. 08.40.  I.  Áššebáhpirat.  Dáidda- ja kulturdieđáhus.
II.  Ovddiduvvon evttohusat.  Sámediggeráđi árvalus Sámediggái:.
1. Sámediggeráđi 2001 dáidda- ja kulturdieđáhus lea ráhkaduvvon
Sámedikki dáidda- ja kulturovdáneami kulturpolitihkalaš perspektiivva
vuođul. Sámediggi čuovvola sámi kulturpolitihka váldolinjáid ja sámi
kulturdoaimmaid prinsihpalaš vuođu. Sámediggi čuovvola maiddái
váldoulbmiliid, ulbmiliid ja strategiijaid mat dieđáhusas bohtet
ovdan. Sámediggi oaivvilda ahte mánát ja nuorat leat deaŧalaš
ulbmiljoavkkut boahttevaš sámi kulturpolitihkas.  2. Sámediggi lea
gáibidan šiehtadusmálle Ráđđehusain sámi áššiid dáfus. Diggi
oaivvilda ahte dáidda ja kultuvra galgá leat elemeanta man lea álki
heivehit dakkár šiehtadusvuohkái gos čađaha čielga šiehtadusaid
ruhtadárbbuid dáfus, ovddasvástádusjuogu dáfus ja gos soahpá
bušeahttarámmaid jagis jahkái. Sámediggi oaivvilda ahte dákkár
vuogádat buoridivččii gulahallama ja ovttasbarggu guovddáš
eiseválddiiguin daid hástalusaid dáfus mat leat dáidda- ja
kulturpolitihkas. .  3. Sámediggi oaivvilda ahte Sámediggái galgá
álggahuvvot poasta 50 Kulturdepartemeantta bušeahtas masa dálá ja
ođđa dahje ođđasit juolluduvvon ortnegat gullet. Diggi oaivvilda
ahte lea deaŧalaš oažžut oktasaš ipmárdusa das makkár ekonomalaš
rámmain lea sáhka ovdal go ortnegat sirdojuvvojit poasta 50
siskkobeallái. Sámediggi ii dohkket ahte sáhttet sirdojuvvot ortnegat
mat ovddidit sámi dáidda- ja kulturpolitihka, muhto main ii beasa ieš
čielgasit árvvoštallat ja nannet sámi kulturdoaimmaid. Ii leat
dohkálaš dušše sirdit Sámediggái bissovaš ortnegiid nu ahte eai
leat ovdagihtii sohppojuvvon makkár ekonomalaš rámmaid dat
mielddisbuktet. Sámediggi oaivvilda maiddái ahte hálddahusgolut mat
čuvvot rámmasirdimiid, berrejit čielggaduvvot. .  4. Sámediggi
oaivvilda ahte lea dárbu dárkilit ságastallat singuin geaidda
mearridanválddi sirdin Sámediggái váikkuha. Ferte čielggadit
organiserema ja ekonomalaš rámmaeavttuid ovdal go dat sirdojuvvojit
Kulturdepartemeantta postii 50. .  5. Sámediggi čujuha digaštallamii
ođastit Sámedikki ja sámi dáiddáriid oktavuođa
ovttasbargoperspektiivvas, ja bivdá Sámediggeráđi álggahit
ovttasbargovuođđudeami mas leat čuovvovaš váldoelemeanttat:. 
Álggahuvvo proseassa gos Sámediggi ja Sámi dáiddariid searvi ovttas
ráhkadit evttohusa boahttevaš ulbmiliin, strategiijain ja
vuoruhansurggiin sámi dáidaga dáfus. Dása gullet maiddái oaivilat
ekonomalaš doarjjaortnegiid viidodagas. .  Sámediggi juolluda ain
jahkásaččat ekonomalaš doarjaga dáiddasuorgái. Dat ruđat mat
mannet njuolga ovddidit sámi dáidaga, juolluduvvojit dievasčoahkkimis
organii mas leat dáiddárat, mii fas juolluda ruđaid ohcamiid
mielde. .  Ráhkaduvvo njuolggadusevttohus das movt Sámedikki
dárkkistandoaibma galgá fuolahuvvot ruđaid geavaheamis. .  Ovddit
čuoggáid hábmemis galget bealit nu bures go sáhttet geahččalit
soahpat sisdoalu. Sámediggeráđđi ovddida ovttastuvvon dokumeantta
Sámedikki dievasčoahkkimii dohkkeheapmái. Dát čađahuvvo jahkásaš
bušeahttajuogadeami oktavuođas. .  Sámediggi bivdá ahte ášši
ovddiduvvo vuosttaš geardde Sámedikki 2002 bušeahta juogadeami
oktavuođas. .  6. Sámediggi čujuha dasa ahte Kulturdepartemeanta lea
álgán čállit stuoradiggedieđáhusa kulturpolitihka birra,
gč. St.prp. nr. 1 (2000-2001). Dieđáhus galgá almmuhuvvot
álgogeahčen 2002. Ulbmil lea oččodit guovddáš ja prinsihpalaš
digaštallama dálá ja boahttevaš kulturpolitihkalaš hástalusain
Norggas. Dan oktavuođas bivdá Sámediggi ahte dieđáhusas maiddái
čađahuvvo guovddáš ja prinsihpalaš digaštallan sámi
kulturpolitihkas. Sámediggi čujuha stáhta ovddasvástádussii sámi
kultuvrra dáfus (gč. dieđáhusa 2.2.1 čuoggá) ja fágadepartemeantta
ovddasvástádussii dán oktavuođas. Sámediggi deattuha maiddái ahte
fylkkagielddain ja gielddain lea ain ovddasvástádus ovddidit sámi
dáidda- ja kulturpolitihka, ja sávašii buoret gulahallama singuin dán
suorggis. .  7. Sámediggi bivdá Sámediggeráđi konkretiseret doaimmaid
bušeahttaoktavuođas, vuosttaš geardde Sámedikki 2002 bušeahta
oktavuođas ja Sámedikki bušeahttadárbbuid - Stáhtabušeahtta 2003
oktavuođas. .  8. Sámediggi bivdá Sámediggeráđi ovddidit dakkár
dáidda- ja kulturdieđáhusa mas gieđahallo davviriikalaš
perspektiiva. .  Evttohus 1 áirasis Nils O. Nilsen, NSR
sámediggejoavku:.  1.Ásahit oastinortnega sámi girjjálašvuođa dáfus.
Sámediggi ásaha oastinortnega sámi girjjálašvuođa
dáfus. Oastinortnet galgá vuosttažettiin vuoruhit sámi
čáppagirjjálašvuođa. Ortnet sáhttá maid guoskat sámi
fágagirjjálašvuhtii. .   Sámi girjjálašvuođa gaskkusteamis
berrejit girjerádjosat vuoruhuvvot, mat fas galget gaskkustit girjjiid
viidáseappot ásahusaide. Skuvlamánát berrejit oažžut sámi
oahppogirjjiid iežaset opmodahkan. .  III.  Jienasteapmi.  39 áirasis
ledje 36 čoahkis.  Jienasteapmi čađahuvvui dáid vuoruid mielde:.
Evttohus 1 mearriduvvui ovttajienalaččat.  Sámediggeráđi árvalus
mearriduvvui ovttajienalaččat.  IV.  Beavdegirjelasáhus.  Dán
áššis ii gáibiduvvon lasáhus beavdegirjái.  V.  Sáhkavuorro- ja
replihkkalistu.   Sáhkaovddideaddji.  Replihkka.  1.  Ing-Lill
Pavall, áššejođiheaddji.   2.  Per Edvin Varsi.   3.  Nils
O. Nilsen.   4.  Egil Olli.   5.  Ole Henrik Magga.   6.
Sven-Roald Nystø.   7.  Magne Ballovara.  Sven-Roald Nystø.  8.
Ing-Lill Pavall.   9.  Magnhild Mathisen.   10.  Ragnhild Lydia
Nystad.   11.  Birger Nymo.   12.  Per A. Bæhr.   13.  Per
Edvin Varsi.   14.  Olav M. Dikkanen.   15.  Sven-Roald Nystø.
.  16.  Egil Olli.   17.  Ing-Lill Pavall, áššejođiheaddji. 


VI.  Sámedikki mearrádus maŋŋá jienasteami lea ná:
1. Sámediggeráđi.  2001 dáidda- ja kulturdieđáhus lea ráhkaduvvon
Sámedikki dáidda- ja kulturovdáneami kulturpolitihkalaš
perspektiivva vuođul. Sámediggi čuovvola sámi kulturpolitihka
váldolinjáid ja sámi kulturdoaimmaid prinsihpalaš vuođu. Sámediggi
čuovvola maiddái váldoulbmiliid, ulbmiliid ja strategiijaid mat
dieđáhusas bohtet ovdan. Sámediggi oaivvilda ahte mánát ja nuorat
leat deaŧalaš ulbmiljoavkkut boahttevaš sámi kulturpolitihkas.
2. Sámediggi lea gáibidan šiehtadusmálle Ráđđehusain sámi
áššiid dáfus. Diggi oaivvilda ahte dáidda ja kultuvra galgá leat
elemeanta man lea álki heivehit dakkár šiehtadusvuohkái gos
čađaha čielga šiehtadusaid ruhtadárbbuid dáfus,
ovddasvástádusjuogu dáfus ja gos soahpá bušeahttarámmaid jagis
jahkái. Sámediggi oaivvilda ahte dákkár vuogádat buoridivččii
gulahallama ja ovttasbarggu guovddáš eiseválddiiguin daid
hástalusaid dáfus mat leat dáidda- ja kulturpolitihkas.
3. Sámediggi oaivvilda ahte Sámediggái galgá álggahuvvot poasta 50
Kulturdepartemeantta bušeahtas masa dálá ja ođđa dahje ođđasit
juolluduvvon ortnegat gullet. Diggi oaivvilda ahte lea deaŧalaš
oažžut oktasaš ipmárdusa das makkár ekonomalaš rámmain lea sáhka
ovdal go ortnegat sirdojuvvojit poasta 50 siskkobeallái. Sámediggi
ii dohkket ahte sáhttet sirdojuvvot ortnegat mat ovddidit sámi
dáidda- ja kulturpolitihka, muhto main ii beasa ieš čielgasit
árvvoštallat ja nannet sámi kulturdoaimmaid. Ii leat dohkálaš
dušše sirdit Sámediggái bissovaš ortnegiid nu ahte eai leat
ovdagihtii sohppojuvvon makkár ekonomalaš rámmaid dat.
mielddisbuktet. Sámediggi oaivvilda maiddái ahte hálddahusgolut mat.
včuvvot rámmasirdimiid, berrejit čielggaduvvot 4. Sámediggi.
oaivvilda ahte lea dárbu dárkilit ságastallat singuin geaidda.
mearridanválddi sirdin Sámediggái váikkuha. Ferte čielggadit.
organiserema ja ekonomalaš rámmaeavttuid ovdal go dat sirdojuvvojit.
Kulturdepartemeantta postii 50 5. Sámediggi čujuha digaštallamii.
ođastit Sámedikki ja sámi dáiddáriid oktavuođa.
ovttasbargoperspektiivvas, ja bivdá Sámediggeráđi álggahit.
ovttasbargovuođđudeami mas leat čuovvovaš váldoelemeanttat:.
Álggahuvvo proseassa gos Sámediggi ja Sámi dáiddariid searvi ovttas.
ráhkadit evttohusa boahttevaš ulbmiliin, strategiijain ja.
vuoruhansurggiin sámi dáidaga dáfus. Dása gullet maiddái oaivilat.
ekonomalaš doarjjaortnegiid viidodagas Sámediggi juolluda ain.
jahkásaččat ekonomalaš doarjaga dáiddasuorgái. Dat ruđat mat.
mannet njuolga ovddidit sámi dáidaga, juolluduvvojit
dievasčoahkkimis organii mas leat dáiddárat, mii fas juolluda
ruđaid ohcamiid mielde. Ráhkaduvvo njuolggadusevttohus das movt
Sámedikki dárkkistandoaibma galgá fuolahuvvot ruđaid geavaheamis.
Ovddit čuoggáid hábmemis galget bealit nu bures go sáhttet
geahččalit soahpat sisdoalu. Sámediggeráđđi ovddida ovttastuvvon
dokumeantta Sámedikki dievasčoahkkimii dohkkeheapmái. Dát
čađahuvvo jahkásaš bušeahttajuogadeami oktavuođas Sámediggi
bivdá ahte ášši ovddiduvvo vuosttaš geardde Sámedikki 2002
bušeahta juogadeami oktavuođas 6. Sámediggi čujuha dasa ahte
Kulturdepartemeanta lea álgán čállit stuoradiggedieđáhusa
kulturpolitihka birra, gč. St.prp. nr. 1 (2000-2001). Dieđáhus
galgá almmuhuvvot álgogeahčen 2002. Ulbmil lea oččodit guovddáš
ja prinsihpalaš digaštallama dálá ja boahttevaš
kulturpolitihkalaš hástalusain Norggas. Dan oktavuođas bivdá
Sámediggi ahte dieđáhusas maiddái čađahuvvo guovddáš ja
prinsihpalaš digaštallan sámi kulturpolitihkas. Sámediggi čujuha
stáhta ovddasvástádussii sámi kultuvrra dáfus (gč. dieđáhusa 2.2.1
čuoggá) ja fágadepartemeantta ovddasvástádussii dán
oktavuođas. Sámediggi deattuha maiddái ahte fylkkagielddain ja
gielddain lea ain ovddasvástádus ovddidit sámi dáidda- ja
kulturpolitihka, ja sávašii buoret gulahallama singuin dán.
suorggis 7. Sámediggi bivdá Sámediggeráđi konkretiseret doaimmaid.
bušeahttaoktavuođas, vuosttaš geardde Sámedikki 2002 bušeahta.
oktavuođas ja Sámedikki bušeahttadárbbuid - Stáhtabušeahtta 2003.
oktavuođas 8. Sámediggi bivdá Sámediggeráđi ovddidit dakkár.
dáidda- ja kulturdieđáhusa mas gieđahallo davviriikalaš.
perspektiiva 9. Sámediggi ásaha oastinortnega sámi girjjálašvuođa.
dáfus. Oastinortnet galgá vuosttažettiin vuoruhit sámi.
čáppagirjjálašvuođa. Ortnet sáhttá maid guoskat sámi.
fágagirjjálašvuhtii. Sámi girjjálašvuođa gaskkusteamis berrejit.
girjerádjosat vuoruhuvvot, mat fas galget gaskkustit girjjiid.
viidáseappot ásahusaide. Skuvlamánát berrejit oažžut sámi.
oahppogirjjiid iežaset opmodahkan.   Ášši meannudeapmi
loahpahuvvui geassemánu 1. b. dii. 10.30.     Vuolláičállit
leat lohkan čoahkkinbeavdegirjji, ja leat gávnnahan ahte
čoahkkingirjái fievrriduvvon mearrádusat leat nu mo Sámediggi
mearridii.  Kárášjohka 01.06.2001 Čoahkkinjođihangoddi .
Johan Mikkel Sara Randi Solli Pedersen  jođiheaddji   Einar
Lifjell .
