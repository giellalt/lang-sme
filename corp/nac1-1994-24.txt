

NAČ NORGGA ALMMOLAŠ ČILGEHUSAT


Finnmárkku eatnamiid ja čázádagaid geavaheapmi historjjálaš
geahččamiin

Sámi vuoigatvuoŧalávdegotti duogášdieđut

NOU 1994: 21


NOU Norgga almmolaš čilgehusat 1994

Čilgehusaid redakšuvdna: Stáhta hálddáhusdoaimmahus Stáhta
deaddilanossodat

NORGGA ALMMOLAŠ ČILGEHUSAT NAČ 1994: 21

Finnmárkku eatnamiid ja čázádagaid geavaheapmi historjjálaš
geahččamiin

Addojuvvon Justis- ja politidepartementii 1994


Stáhta hálddáhusdoaimmahus Stáhta deaddilanossodat OSLO 1994 SISDOALLU

Álggaheapmi 29 
Sámi vuoigatvuođalávdegotti váldi 1  29 
Áššedovdiid 1 7 
bargu 30 
Gaskavuohtageavaheami ja vuoigatvuođaoainnuid čielggademiid
birra, dálá vuoigatvuođa ja hálddašeami čielggademiid birra ja Sámi
vuoigatvuođalávdegotti riektepolitihkalaš barggu birra. 31 

II oassi 34 
Steinar Pedersen 34 
Finnmárkku eatnamiid ja čáziid geavaheapmi
vuosttaš máilmmisoađi rádjái 34 
Ovdasátni 35 1. KAPIHTTAL 37 
Áigodat
1300-logu ovdal 37 

1.1. SÁMIT - VUOSTTAŠ DOVDDUS ČEARDDALAŠ ÁLBMOT 37 
1.2 OKTAVUOHTA EARÁIGUIN 38 1.3 OTTARA MUITALEAPMI 39
1.4. SÁPMELAČČAID VEARROGÁLVVUS OAIDNIT JOHTALANKULTUVRRA JA 41
HÅLØYGAID RIGGODAGA VUOĐU 41  1.5 GULLE GO SÁPMELAČČAT JA FINNMÁRKU
NORGGA RIIKKASERVVODAHKII? DOABA "VEARRU" OVDAL SULLII 130043
2. KAPIHTTAL 45  Norgalaš rittuid koloniseren. Sámi ealáhusaid
differansierema álgin. Sullii 1300-160045 2.1 VUOSTELASVUOĐAT
KOLONISEREMA OKTAVUOĐAS?46 2.2 BUORIT EKONOMALAŠ VEJOLAŠVUOĐAT
GÁVPEMÁRKAN- GUOLÁSTEAPMÁI 47  2.3 RESURSAGEAVAHEAPMI JA
ÁSSANAVÁDAGAT 6849  2.4 SÁPMELAČČAT, JOHTALANKULTUVRA JA
MÁRKANHEIVEHEAPMI 50  2.5 ČEARDDALAŠ JOAVKKUID GASKAVUOHTA 51  2.6
RESURSAGEAVAHEAPMI JA RIEKTEOAINNUT 7552  3. KAPIHTTAL 53 
Stáhtapolitihkalaš gaskavuođat 1600-1826 birrasiid.53 3.1
NÁŠUNALSTÁHTAID GILVALEAPMI 53  3.2. RIIDU 1600-LOGU BIRRASIID 56  3.3
KNÆREDA RÁFI 1613: s 57  3.4 RÁDJESOAHPAMUŠ RUOŦAIN 1751:s 58  3.5
RÁDJESOAHPAMUŠ RUOŠŠAIN. 182660 3.6 LAPPEKODISILLA JA
RESURSAGEAVAHEAPMI 61  3.6.1 Gávppašeapmi. § 2862 3.6.2
Stáhtarievttalaš 107  gullevašvuohta 62  3.6.3 Lappekodisilla §
12. Bivdu ja guolásteapmi 63  3.6.4 Mearraguolásteapmi 64  3.6.5
Luossabivdu 66  3.6.6 Čoahkkáigeassu. Lappekodisilla 66  4. KAPIHTTAL 67 
Ealáhusat ja álbmotdilálašvuođat,67 16- ja 1700-logus 67  4.1
MÁRKANGUOLÁSTEAMIS HEDJONIT KONJUNKTUVRRAT 1600-LOGU RÁJES. DÁČČA
HEIVEHEAPMI RIEVDÁ. VUOSTELASVUOĐAT SÁMI ÁSSAMIIN.70 4.2 EARENOAMÁŠ
DOAIMMAT. "FINMARKENA BAJÁSČUOŽŽILEAPMI"75 4.2.1 Finnmárku
rádjanbáikin 1 3176  4.2.2 Dáččat besse vearus 77  4.3 MANNE VEALAHEDJE?
78 4.4 ČEARDDAID RELATIIVA GASKAVUOĐAID RIEVDAN 1700-LOGUS 81  4.5 HUI
SIERRA ÁSSANAVÁDAGAT 84  4.5.1 Ássanavádagat ja čearddalaš joavkkuid
gaskavuohta 86  4.6 SÁMI RESURSAGEAVAHEAPMI. SISEATNANGUOLÁSTEAPMI.  88
BIVDU. DUODJI 88  4.6.1 Demográfalaš oktavuođas lei
iešbirgenekonomiija deaŧalaš 89  4.7 KVENAT 90  4.7.1 Resursagilvu
kvena sisafárrema oktavuođas 92  5. KAPIHTTAL 95  Boazodoallu 95  5.1
RÁĐĐEJEADDJI OAIDNU. VIIDÁNEAPMI SISEATNAMIS 97 MEARRAGÁDDÁI 97  5.2
BOAZODOALLU LEI OASSIN LOTNOLASEALÁHUSVUOGIŠ 8598  5.3 BOAZODOALLU
VUOTNA- JA MEARRAGÁTTEGUOVLLUIN 1600-LOGU 99 LOAHPAGEAHČEN 99  5.4
JOHTTI BOAZODOALLU 193  VUOTNAGUOVLLUIN 1 01  5.5 DILLI SULLII 1700-LOGU
GASKKAMUTTOŠ 04  5.6 BUOHTALAS 200  JOHTTISÁMI BOAZODOALLU MAS VUOĐĐU LEA
SIHKE RIDDO- JA SISEATNANSIIDDAIN 1 07  5.7BOAZODOALLOVUOHKI JA
HEIVEHEAPMI 110  5.8 MANNOLAT 207  MAŊŊEL 1751110 5.9 OKTAVUOHTA EARÁ
EALÁHUSAIGUIN - EARENOAMÁŽIT EANANDOALUIN 1 11  5.9.1Riiddut
ássiidlassáneami ja šibitdoalu viiddideami dihte 113  5.10 1852
RÁDJEDAHPPAN JA DAN VÁIKKUHUSAŦ 16  5.10.1 Boazosápmelaččat šadde
čálihit iežaset siseatnamii 117  5.10.2 Sámi vuogit dološ guovlluid
joatkevaš geavaheami doalahiŧ 18  5.10.3 Bearrašat bieđganedje 120 
5.11BOAZODOALLU 1900-LOGU ÁLGGUŠ 20  6. KAPIHTTAL 122  Šibitdoallu ja
eanandoallu 122  6.1 1300-LOGU ŠIBITDOALLU 122  6.2DILLI 1700-LOGU
GASKU 124  6.3 EANANMIHTIDEAPMI. EANANČÁLIHEAPMI 257 . 1775
EANANJUOHKINMEARRÁDUS.258127 6.4EANANDOALLU JA LOTNOLASEALÁHUSAT 278130 
6.5GILVINMUDDU, FUOĐĐARDÁBUHEAPMI JA DIENAŠ 32  6.6BEALDOŠATTUT 296135 
6.7EANANJUOHKIMA ČEARDDALAŠ VEALAHEAPMI 136  6.7.11902
eananláhka 310138  7. KAPIHTTAL 140  Mearrariggodagaid 316  geavaheapmi 140 
7.1ÁLGGAHEAPMI 140  7.2ÁIGODAT 1700-LOGU RÁDJÁI 140  7.3 GUĐET JOAVKKUT
OASÁLASTE GUOLÁSTEAPMÁI 1700-LOGU ÁLGGUS?  141 7.4
SISEATNANSÁPMELAČČA LOTNOLASTE 331  GUOLÁSTEMI JA BOAZODOALLU.142
7.5LAPPEKODISILLA SIHKKARASTTII SISEATNANSÁPMELAČČAID
MEARRAGUOLÁSTANVUOIGATVUOĐAID 1 42  7.6FINNMÁRKKU ÁLBMOGIS GALGGAI
LEAHKIT VUOSTTAŠRIEKTI 143  7.7 RUOŠŠAID GUOLLEBIVDU FORMALISEREJUVVO
JA 145 GEAHČČALUVVO GÁRŽŽIDUVVOT 145 7.8GUOLLEŠLÁJAT JA
GEAVAHANVUOGIT.  LEEMA JA COLLETTA GUORAHALLAMAŦ 45  7.91800-LOGU
ÁLGU 148  7.101830 GUOLÁSTUSLÁHKA - VUOSTTAŠRIEKTI LOAHPAHUVVUI. 150
STUORA NUPPASTUMIT RITTUIN 1 50  7.10.1Supmiičálihuvvon sápmelaččaid
guollebivdu 153  7.11EAMBBO GÁRŽŽIDEMIID HEAITTIHEAPMI - RIIDDUT
BÁIKKÁLAŠ 153 ÁSSIID JA MÁTKKOŠTEDDJIID GASKKAŠ 53  7.12RUOŠŠAID
GUOLLEBIVDU FINNMÁRKKUS 1800-LOGUŠ 55  7.13GUOLÁSTEAPMI 1800-LOGU
MAŊIT OASIŠ 56  7.14IEŠGUĐET ÁIGODATGUOLÁSTUSOASÁLASTIN 1 58 
7.151900-LOHKU 161  7.15.1 1905 VEALGEÁSAHUS. STUORIT FATNASAT JA
MOHTORDOAIBMA 161 RITTUIN 1 61  7.15.2Resursagáhtten 1 62  7.15.3Báikkálaš
njuolggadusat sáidefierpmi geavaheameš 64  7.15.4Sáidesoaikonuohtit 406 
dagahedje suhtu. Bávkkanasaid geavaheapmi.166 7.15.5Gielddus
gáddenuhtiin bivdit dorski - vuotnaálbmoga vuosttašriekti 167 
7.15.6Vuosteháhku feastonuohttumii 170  7.15.7 Lassáneaddji sallitbivdu
- industriála doaibma 170  7.15.8Ođđa teknologiija dagaha
iešguđetláganvuođaid 1 72  7.15.9Seaktedábuhandilli čohkkii bivddu ja
ostiid 1 75  7.16MEARALUOSSABIVDU 176  7.16.11800-lohku 176 
7.16.2Dálveluossabivdu 177  7.16.3Gáidánuohtit 436177 
7.16.4Luossagolgadangieldduš 77  7.17 MEARANJIČČEHASAT 444  -
FÁLESBIVDU 178  7.17.1Ođđaáigásaš fálesbivdu 1863-1904 - riggodagaid
speadjan 463180  7.17.2Garra vuosteháhku fálesbivdui 182  8. KAPIHTTAL 184 
Pomorgávppašeapmi 184  8.1RUOŠŠAID GUOLLEBIVDU RAHPÁ VIIDDIS
JÁFOGÁVPPAŠEAMI 185  8.2FINNMÁRKU - SISAFÁRRENGUOVLU POMORGÁVPPAŠEAMI
DIHTE 186  8.3SÁPMELAČČAT JA POMORGÁVPI 188  9. KAPIHTTAL 191 
Čoahkkáigeassu 191  Oanádusaŧ 98  Báikenammalistu 199  Girjjit ja
gáldut 204  Oassi III 229  Hans Prestbakmo 229  Finnmárkku
meahcceriggodagaid geavaheapmi 1900-logus 229  Ovdasátni 230 
1. KAPIHTTAL 236  Álggaheapmi 236  2. KAPIHTTAL 241  Boazodoallu 241 
2.1BOHCCO EKOLOGALAŠ HEIVEHEAPMI 241  2.2LÁGAT JA HÁLDDAHUS 243 
2.3FINNMÁRKKU BOAZODOALU STURRODAT 249  2.4BOAZODOALLIT JA
VEARROSUOHKAN 252  2.5MOVT BOAZODOALLU GEAVAHA RESURSSAID 253 
2.5.1Guohtumat 253  2.5.2 Johtimat/johtolagat 257  2.5.3Guođoheapmi 261 
2.5.4Ássanbáikkit 263  2.5.5Boazodoallorusttegat 263  2.5.6Hearggit ja
mekaniseren 266  2.5.7 Muorraávdnasiid geavaheapmi 267 
2.5.8Bivdu/meahcásteapmi 267  2.5.9Guollebivdu 268  2.5.10Muorjjit,
luopmánat, šattut jna.270 2.5.11Gámasuoidni 270  2.5.12Jeagelbordin 270 
2.5.13 Duodji 271  2.5.14 Verddevuohta 648  ja lonuhusgávpi mas
meahccegeavaheapmi lea vuođđun 271  2.5.14.1 Eará šibitdoallu 271 
2.5.14.2 Bargguid lonohallan 271  2.5.14.3 Gálvolonohallan 272  2.6
GUOHTUNEATNAMIID BILLISTEAPMI 650  JA OLGGOBEALGEAVAHEAPMI 272  2.6.1
Guohtuneatnama massin 272  2.6.1.1 Guohtuma njuolggo massin 272  2.6.1.2
Guohtuneatnamiid eahpenjuolga 656  massin 273 2.6.1.3
Guohtunmuosehuhttimat, guohtunáigodat, energigeavaheapmi ja váiban.275
2.6.2 Lassibargu 276 2.6.3Boazomassu 277  2.6.4Luondduduohtademiid
ollislaš váikkuhus orohahkii 277  2.6.5Lea go servvodatmannolat leamaš
ovdamunnin boazodollui?278 2.6.6Buhtadus luondduduohtademiid ovddas
guohtuneatnamiin 279  2.7BOAZODOALU RIEKTEOAINNUT - ČOAHKKÁIGEASSU 280 
3. KAPIHTTAL 282  Báikki ássiid 669  resurssageavaheapmi 282  3.1ÁSAIDUPMI
OPPALAČČAT 282  3.2LÁGAT JA GEAVAHANRIEVTTIT 671283  3.3BÁIKKI ÁSSIT 283 
3.4BÁIKKI ÁSSIID RESURSSAGEAVAHEAPMI 284  3.4.1Šibitdoallu ja
guohtun 284  3.4.2Niittut 683  ja eará meahccefuođardábuheapmi 285  3.4.3
Guollebázahusat fuođarin 288  3.4.4Šibitdoaluid heaitin/eatnama
bargan 288  3.4.5 Vuovdegeavaheapmi 289  3.4.6Darfegeavaheapmi 291 
3.4.7Johtaleapmi/bivdu 291  3.4.8 Sáivaguolásteapmi 749294  3.4.9
Luopmánat ja muorjjit 298  3.4.10 Gámasuoinnit 300  3.4.11 Golgi dimbarat
ja riehkit 300  3.4.12Goađit/ealáhusbarttat 301  3.4.13Álbmoga
riggodatgeavaheapmi ja dan váikkuhus báikki olbmuide 301  3.4.14 Leat go
báikki olbmuin mat leat vuođđoealáhusain, makkárge sierrarievttit 773 
meahcceriggodagaide?303 3.4.15Vuotnabivdu 304  3.5 LEA GO
LOTNOLASEALÁHUSAIN BOAHTTEÁIGI?311 3.6 BÁIKKI OLBMUID RIEKTEOAINNUT -
ČOAHKKÁIGEASSU 312  4. KAPIHTTAL 317  317 Čoahkkebáikeássiid
resurssageavaheapmi 317  4.1ČOAHKKEBÁIKKIID OVDÁNEAPMI OPPALAČČAT
1900-LOGUS 317  4.2ČOAHKKEBÁIKEÁSSIID MEAHCCERIGGODATGEAVAHEAPMI 319 
4.2.1Vuovdi, riehkit ja darfi 319  4.2.2Bivdu ja meahcásteapmi 319 
4.2.3Sáivabivdu 321  4.2.4Luopmánat/muorjjit 322 
4.2.5Olgolustadoaimmat 805322  4.2.6Barttat 322  4.2.7Mohtorjohtolat 325 
4.3ČOAHKKEBÁIKEÁSSIID, ÁLBMOGA OAIDNU MEAHCCERIGGODAGAID 326
GEAVAHEAPMÁI JA RIVTTIIDE 326  5. KAPIHTTAL 328  Gussiid
riggodatgeavaheapmi Finnmárkkus 328  6. KAPIHTTAL 333  Finnmárkku mehciid
luondduduohtadeamit 333  6.1RUVKEDOAIBMA, RÁKTODOAIBMA, EANANROGGAN
JNA.335 6.2DULVADEAMIT - RÁVDNJELINJÁT 337  6.3JOHTOLAT ( GEAINNUT,
TELEGULAHALLAMAT JNA.)337 6.4MILITEARA BÁHČIN- JA HÁRJEHALLANGUOVLLUT
JNA.338 6.5BARTAHUKSEN 338  6.6ÁIBMONUOSKKIDEAPMI 339  7. KAPIHTTAL 340 
Riidoguovllut 340  7.1OPPALAČČAT SOAHPAMEAHTTUNVUOĐAID BIRRA 340 
7.2BÁIKKI OLBMOT/EANANDOALLU - BOAZODOALLU 340  7.2.1Meahcceguohtun 340 
7.2.2Giettit 341  7.2.3Ođđa eatnamiid bargan 342  7.2.4Áidedoallu 343 
7.2.5Eará guođohandilálašvuođat 343  7.2.6Meahcásteapmi 343 
7.3ČOAHKKEBÁIKKIID OVDÁNEAPMI / ČOAHKKEBÁIKEÁSSAN - BOAZODOALLU 344 
7.4LUONDDUDUOHTADEAMIT - BOAZODOALLU 345  7.5LUONDDUDUOHTADEAMIT -
EANANDOALU/BÁIKKI OLBMUID 346 BEROŠTUMIT 346  7.6ÁLBMOGA
LUONDDURIGGODAGAID GEAVAHEAPMI -347 BOAZODOALLU 347  7.6.1Bivdu 347 
7.6.2Guollebivdu/mohtorjohtolat 347  7.6.3Turisma 348  7.7ÁLBMOGA
MEAHCCERIGGODAGAID GEAVAHEAPMI - 348 BÁIKKI OLBMOT 348  7.8VUOTNABIVDU -
RIDDOBIVDU/ÁHPEBIVDU 350  7.9LUONDDUSUODJALEAPMI - VUOĐĐOEALÁHUS 350 
Čuovus 352  Finnmárkku mearaluossabivdiid 352 iskanjearahallama
čoahkkáigeassu 352  GIRJJIT 354  Oassi IV 379  Einar Richter Hanssen 379 
Finnmárkku luondduriggodagaid geavaheapmi 379  1918:s sullii 1970
rádjái 379  1. KAPIHTTAL 380  Álgu 380  2. KAPIHTTAL 386  Boazodoallu 386 
2.1BOAZOLOHKU 387  2.2JOHTOLATGEINNODAGAT 394  2.3EANANGEAVAHEAPMI 394 
2.4BOAZODOALU OVDÁNEAPMI 1900-1970398 2.5LASSIEALÁHUSAT 400 
3. KAPIHTTAL 403  Eanandoallu 403  3.1DOABA "FINNMÁRKKU EANANDOALLU"403
3.2EANANDOALU VÁTTISVUOĐAT 404  3.2.1Dálkkádagat 405  3.2.2Ruhtavátni 407 
3.2.3 Máhttu 407  3.2.4Boaittobealássan 408  3.2.5Eananvátni 409 
3.3VIIDODAT JA SAJÁDAT 423  3.4MEAHCCEGEAVAHEAPMI 427 
3.4.1Soahtegaskaáigi 427  3.4.2Áigi maŋŋel soađi 431 
3.5MEAHCCEFUOĐĐARAT JA EARÁ FUOĐĐARAT 432  4. KAPIHTTAL 437 
Guolástusat 437  4.1SOAHTEGASKAÁIGI 437  4.1.1Lotnolas doaimmat 438 
4.1.2Váldoealáhus 439  4.1.3Nuppástuhttin mohtordoibmii ja
jahkodatbivdui 966440  4.2ÁIGI MAŊŊEL SOAĐI 443  5. KAPIHTTAL 448 
Muorjjit/luopmánat ja borramuššattut 448  5.1SOAHTEGASKAÁIGI 448 
5.2ÁIGODAT MAŊŊEL SOAĐI 450  5.3RESURSSAVÁTNIVUOTNA LASSÁNA 451 
6. KAPIHTTAL 455  Lottit - Monit - Uvjjat 455  6.1BIVDOÁIGGI JA
BÁLKÁBIVDDU GUHKIDEAPMI 1920-1970456 6.2LODDERIGGODAGAID
MÁVSSOLAŠVUOHTA 1920-1970458 6.2.1Siseatnamis 458  6.2.2Vuonain 458 
6.2.3Riddu 461  6.3RÁFÁIDUHTTINMEARRÁDUSAT JA EVTTOHUSAT 1920-1940 461
7. KAPIHTTAL 465  Eanan- ja mearanjiččehasaid bivdu 465 
7.1SOAHTEGASKAÁIGI 465  7.1Resursadábuhanvejolašvuohta 1044465 
7.1.2Bivdu ruovttudollui ja vuovdima váste 466 7.1.3Bálkábivdu 1068468 
7.1.4Soahpameahttunvuođat eará ealáhusaiguin 469  7.2ÁIGODAT SOAĐI
MAŊŊEL 469  477 8. KAPIHTTAL 478  Guollebivdu jogain ja jávrriin 478 
8.1SOAHTEGASKAÁIGI 478  8.2ÁIGODAT SOAĐI MAŊŊEL 480  9. KAPIHTTAL 488 
Darfi ja vuovdi 488  9.1BOALDÁMUŠVÁTTISVUOĐAT 488  9.2DARFELOGGUN
BIRRASIID 1900-1970489 9.3VUOVDI JA VUOVDEBUKTAGAT 490  9.3.1Vuovdima
váste vuovdedoaibma soahtegaskaáigge 491  9.3.2Vuovdima váste
vuovdedoaibma maŋŋel soađi 492  9.3.3Goahte- ja viessohuksen 496 
9.3.4Fuođaršlájat ja bargoneavvut 496  9.4GÁMASUOINNIT JA
HEAVNNISÁVZZAŦ 128498  10. KAPIHTTAL 499  Johtolat 499 
10.1JOHTOLATVEJOLAŠVUOĐAID OVDÁNEAPMI SULLII 1870 RÁJES 499 
10.2SOAHTEGASKAÁIGI 502  10.2.1Geainnut ekonomalaš gaskaoapmin 502 
10.2.2Heahtebargu 504  10.2.3Náššuvnnalaš beroštumit 505 
10.2.4Geográfija ja dálkkádat 506  10.2.5Geaidnu buoredili
ovddideaddjin 506  10.2.6Álggaheaddjit ja vuostálastit 507 
10.2.7Giligeainnut ja váldogeainnut 508  10.2.8Biila hobeheaddjin 1 231509 
10.2.9Dálvemáđijaŧ 234 , johkafatnasat, guorbmevávdnageainnuŧ 235511 
10.2.10 Telegráfa ja telefuvdna 512  10.2.11 Soahtejagit 513  10.3ÁIGI
SOAĐI MAŊŊEL 514  10.3.1Geaidnodási buorideamit 514  10.3.2Johtolaga
nuppástupmi mearas eatnama nala 515  10.3.3Girdišiljohuksemat 516
10.3.4Soahpameahttunvuođat 517  11. KAPIHTTAL 519  Báktedoaimmahat 519 
11.1SOAHTEGASKAÁIGI 520  11.2ÁIGODAT SOAĐI MAŊŊEL 522  12. KAPIHTTAL 528 
Fápmorusttegat 528  12.1SOAHTEGASKAÁIGI 528  12.2ÁIGI MAŊŊEL SOAĐI 531 
12.2.1Fápmorusttethuksemat 531  12.2.2Soahpameahttunvuođat 537 
13. KAPIHTTAL 539  Čoahkkáigeassu 539  13.1BOAZODOALLU 539 
13.2EANANDOALLU 539  13.3GUOLÁSTUSAT 540  13.4MEAHCÁSTANEALÁHUSAT 542 
13.5JOHTOLATVEJOLAŠVUOĐAT, BÁKTEDOAIMMAT, 542 FÁPMORUSTTEGAT JA
VUOVDEDOAIMMAT.542 14. KAPIHTTAL 546  Finnmárkku riekteoainnut 546 
Oanádusat, prentejuvvon gáldut ja girjjit 551  Oanádusat 551  Gáldut ja
girjjit 551  Gáldut mat eai leat deaddiluvvon 551 

Justis- ja politidepartementii


Sámi vuoigatvuođalávdegoddái lea biddjon bargun oppalaččat
guorahallat sámi álbmoga riektedili eatnamiid- ja čáziid
vuoigatvuođa ja hálddašeami gažaldagaid ektui. Lávdegoddi lea dán
oktavuođas earenoamážit bargan Finnmárkku gažaldagaiguin.




Oassin dán barggus galgá lávdegoddi buktit historjjálaš čielggadusa
gos riekteoainnut ja riektenjuolggadusat mat leat leamaš
gustovažžan duohta eatnamiid- ja čáziid geavaheamis ja vejolaš
soahpameahttunvuođat gaskal rievtti ja duohta geavaheami bohtet
ovdan.

Lávdegoddi almmuha dákkobokte njeallje čielggadusa Finnmárkku
eatnamiid- ja čáziid geavaheami birra ja riekteoainnuid birra mat
geavaheapmái leat čadnon. Njeallje sierra nammaduvvon áššedovdi
leat čállán čielggadusaid, Steinar Pedersen, Hans Prestbakmo, Einar
Richter Hanssen ja Einar Niemi.

Čielggadusat leat Sámi vuoigatvuođalávdegoddái
čájehuvvon. Miellahtuin lea liiba leamaš mearkkašumiid buktit,
muhto čállis lea ovddasvástádus loahpalaš sisdollui ja hápmái.

Lávdegoddi lea jagi dás ovdal almmuhan NÁČ 1993: 34 Finnmárkku
eatnamiid- ja čáziid vuoigatvuođa ja hálddašeami birra. Sihke
čielggadusat máid dál almmuhit ja mat doppe almmuhuvvojit, šaddet
duogášgáldun Sámi vuoigatvuođalávdegotti ságastallamiidda ja dálá
riektedili vejolaš rievdademiide. Almmuhuvvon čielggadusain ii
boađe ovdan makkár vuoigatvuođa- ja hálddašanvuogit leat
vejolaččat boahtteáiggis.


Oslo, juovlamánnu 1994

Sámi vuoigatvuođalávdegotti ovddas

                              Tor Falch




-

Jon Gauslaa

Stein Larsen

Ingunn Å. Bendiksen

Jon Andreas Lange






Álggaheapmi

Sámi vuoigatvuođalávdegotti váldi 1 

Sámi vuoigatvuođalávdegoddi 2  lea bivdojuvvon čielggadit oppalaččat
sámi álbmoga riektedili 3  eatnamiid ja čáziid 4 , vuoigatvuođaid 5 ,
oamasteami 6  ja geavaheami 7  ektui, vrd. NÁČ 1984:18, Sámi
vuoigatvuođaid dili birra 8 , kap.2.2.2. čuokkis 1 s. 42. Lávdegoddi
lea dákko bivdojuvvon dálá riekteovdáneami 9  ja riektedili ovdanbuktit
ja čilgejuvvon ákkastemiin čujuhit makkár rievdadeamit riektedilis
leat sávahahttit.

Barggu historjjálaš oassi lea dan vuođul mearriduvvon
čuovvovažžan:

"Lávdegoddi galgá historjjálaš čielggademiin 1 0  čájehit makkár
riekteoainnuŧ 1  ja riektenjuolggadusaŧ 2  leat adnon eatnamiid ja
čáziid vuoigatvuođa ja geavaheami ektui sámi álbmoga ássanguovlluin
dan muddui go dárbbašuvvo čielggadit dálá gustojeaddji rievtti 13  ja
evttohit ođđa čovdosiid. Seammá ládje berre historjjálaš
čielggademiin čájehit eatnamiid ja čáziid duohta geavaheami dáin
guovlluin ja maiddái heivetmeahttunvuođaid mat ležžet rievtti ja
duohta anu gaskal.

Lassin riekteoainnuid, riektenjuolggadusaid ja geavaheami
historjjálaš čielggadeapmái lea lávdegoddi bivdojuvvon "čielggadit
gustojeaddji riekteoainnuid ja gustojeaddji riektenjuolggadusaid ja
obbalaš riektedili muđui ja válddahallat dálá eatnamiid- ja čáziid
duohta geavaheami..." Dát namuhuvvo maŋŋelis válddis, mas maiddái
dálá ja ovddeš riekteoainnut buohtastahttojuvvojit:

"Lávdegotti váldobargu lea čielggadit ja mearridit iežas oainnu dain
oaiviliin, mat gusket sámeálbmoga dahje báikkálaš ássiid
vuoigatvuođaide eatnamiidda ja čáziide sámiid ássanguovlluin 1 4 . Dáid
oaiviliid sáhttá guorrat ruovttoluotta boarráseamus sámi
riekteáddejupmái 15 , muhtunlágan kollektiivvalaš vuoigatvuođa
birra. Tønnesen lea ee. čilgen dan dutkkalmasastis." (Dás čujuhuvvo
Sverre Tønnesena juridihkalaš doavtterdutkkalmassii "Retten til
jorden i Finnmark", 1972, nuppes deaddeluvvon 1979:s).

Fápmudusa mielde galge čielggadeamit geavaheami ja vuoigatvuođa
oainnuid birra muddejuvvot dasa mii lea dárbbašlaš sihke dálá
gustojeaddji rievtti čilgemii dál ja dasto ođđa riektepolitihkalaš
čovdosiid evttoheapmái. Muhto goitge lea viiddis ja váttis bargu, gos
vuđolaččat leat ferten guorahallat gáldoávdnasiid 1 6  mat gávdnojit
dál. Lávdegoddi lea dan dihte fágalaš ja áigemeriid dáfus gávnnahan
dárbbašlažžan olggobeale áššedovdiid atnit dán bargooasi
čađaheapmái.


Áššedovdiid 1 7  bargu

Sámi vuoigatvuođalávdegoddi bivddii reivves Justisdepartementii
skábmamánu 4. b. 1982 nammadit áššedovdiid čielggadit Finnmárkku
eatnamiid- ja čáziid duohta geavaheami ja riekteoainnuid mat leat
čadnon geavaheapmái, sihke historjjálaš oktavuođas ja maiddái dálá
dilis.

(1) Historjjálaš oasi áššedovdin nammaduvvui Davviriikkaid Sámi
(1) Instituhta dutki Steinar Pedersen ođđajagemánu 1983. Pedersena
(1) bargu lea NÁČ:s 1984:18 s. 46 Sámi Vuoigatvuođa dili birra
(1) dáinnalágiin čilgejuvvon:

"Son oaččui bargun buktit historjjálaš čielggadusa eatnamiid ja
čáziid duođalaš geavaheamis Finnmárkkus, ja maiddái daid
láhkaáddejumiin mat leat báikegottiid ássiid sierranaš joavkkuin
sihke siseatnamis ja rittuin. Čielggadus galgá vuosttažettiin buktit
ovdan dutkama mii ovdal lea čađahuvvon.  Čielggadus sáhttá maid
vuođđuduvvot eará, álket gávdnovaš dieđuide ja ráddjejuvvon
árkiivvadutkamiidda. Eaŋkil oasit historjjálaš ovdáneamis galget
leat mielde dušše dan viidodagas mii lea dárbbašlaš vai sáhttá
addit čoahkkáigeasu čilgehusa lávdegotti geavahussii. Čielggadus
čállo Finnmárkku duoddariid luondduvárrelávdegotti
(Gjærevoll-lávdegotti) oktavuođas NOU 1978:18A ja 18B ja dat galgá
erenoamážit guorahallat daid guovlluid Finnmárkkus mat eai leat
mielde, dahje mat leat unnan gieđahallon čielggadusas."

(2) Sivilagronoma Hans Prestbakmo nammaduvvui seammá áiggi
(2) áššedovdin dálá dili čielggadeapmái. Su barggu birra lea
(2) čállojuvvon dáinna lágiin NÁČ:s 1984:18 s. 47:

"Son oaččui bargun buktit čielggadusa eatnamiid ja čáziid
duođalaš geavaheamis Finnmárkku fylkkas ja maiddái čilget makkár
riekteáddejupmi odne lea báikegottiid ássiid sierranaš joavkkuin,
sihke siseatnamis ja rittuin. Mii guoská daid geografalaš guovlluide
Finnmárkkus, mat lea mielde Luondduvárrelávdegotti čielggadusas,
namalassii Finnmárkku duottar, de lea čoahkkáigeassu dán čilgehusas
doarvái. Muhto čielggadus ferte dán oasi dáfus oppa áigge divvojuvvot
ođđa áigge mielde. Čielggadus berre maid viiddiduvvot vai sierra
geavahanriiddut bohtet mielde. Viidáseappot ferte čielggadussii
Finnmárkku duoddariid birra váldot mielde gažaldat riekteáddejumi
birra."

Dát guokte áššedovdi bivdojuvvuiga nammadeami oktavuođas
ovttasbargat heivehit dan guokte čielggadeami. Pedersena
čielggadeapmi "Finnmárkku eatnamiid ja čáziid geavaheapmi vuosttaš
máilmmisoađi rádjái" gokčá áigodaga Kristusa riegádeamis sullii 1915
rádjái, ja Prestbakmo čielggadeapmi "Finnmárkku meahcceriggodagaid
geavaheapmi dán čuohtejagis" lea muddejuvvon vuosttaš máilmmisoađi
loahpageahčái.

Čielggademiid álgočállosiid čađa manaiga Sámi
vuoigatvuođalávdegotti lahtut Torgeir Austenå ja Gudmund Sandvik
čoahkkimiin ovdal go olles lávdegoddái ovddiduvvui čakčamánus
1984. Lávdegotti gieđahallama maŋŋel rievdadeigga čállit iežaska
čállosiid daid ovdanbuktojuvvon oainnuid vuođul. Prestbakmoa ja
Pedersena čállosat almmuhuvvojedje loahpalaččat hámis njukčamánus
1985 ja geassemánus 1986.

(3) Čállosiid gieđahaladettiin oaivvildedje máŋggas Sámi
(3) vuoigatvuođalávdegotti miellahtuin ahte lávdegotti bokte galge
(3) vel eambbo čielggadit eatnamiid ja čáziid geavaheami
(3) Finnmárkkus, earenoamážit čađahan dihte historjáfágalaš
(3) čielggadeami riggodagaid geavaheami birra Finnmárkkus
(3) 1. máilmmisoađi rájes dássážii. Lávdegoddi bivddii dasto reivves
(3) Justisdepartementii cuoŋománu 13. b. 1987 nammadit historjádutki
(3) Davvinjárgga Dávvervuorkkás Honnesvágis, cand.philol. Einar
(3) Richter Hanssen, ođđa historjjálaš áššedovdin, ja
(3) departementa mieđihii dasa geassemánus seammá jagi. Richter
(3) Hanssena bargu rievdaduvvui veahá 1989:s, ja lea leamaš:

"-Addit oanehis historjjálaš čielggadeami buot geavaheddjiid ja
ássiidjoavkkuid luondduriggodagaid geavaheamis vuosttaš máilmmisoađi
rájes dássážii.  - Čielggadit vuoigatvuođaoainnuid geavaheami
oktavuođas, nu guhkás go lea vejolaš."

Richter Hanssena čielggadeapmi gárvánii 1989/90 jahkemolsumis ja
namma lei: "Finnmárkku luondduriggodagaid geavaheapmi 1918 rájes 1970
rádjái.18" Lávdegoddi guorahalai dan guovvamánus 1990, ja
ovdanbuktojuvvon mearkkašumiid vuođul lea Richter Hanssen
rievdadanja lasihan čuoggáid čielggadeapmái.

(4) Ii oktage ovdalis namuhuvvon čielggademiin guoskkat nuortasámiid,
(4) geat Norggas eanas leat Mátta-Várjjagis ássan. Áššedovdit eai
(4) leat bivdojuvvon sin dili guorahallat earenoamážit. Lávdegoddi
(4) lea dattege gávnnahan dárbbašlažžan čielggadit nuortasámiid
(4) dili ja bivddii reivves Justisdepartementii guovvamánu 28.b. 1991
(4) nammadit professor Einar Niemi, Romssas, historjjálaš
(4) áššedovdin Finnmárkku nuortasámiid guovllu dáfus. Departementa
(4) čuovvolii ávžžuhusa miessemánus 1991. Niemi bargun lea,
(4) maŋŋel go dárkileappot čilgejuvvui 1993:s, leamaš:

"Addit historjjálaš čielggadeami:

- dálá eatnamiid ja čáziid duohta geavaheami birra nugohčoduvvon
- nuortasámi guovllus Norggas, vejolaš soahpameahttunvuođaid birra
- juridihkalaš vuoigatvuođa (láhkamearrádusaid ja
- hálddášandoaimmaid) ja dálá geavaheami gaskal, ja
- vuoigatvuođaoainnuin daid gažaldagaid birra mat leat bohciidan
- guovlluássiid iešguđet joavkkuin"

Niemi čielggadeami álgočálus, "Nuortasámit - riggodagaid geavaheapmi
ja vuoigatvuođaŧ 9 ", gárvánii ja Sámi vuoigatvuođalávdegoddi
guorahalai dan cuoŋománus 1994. Guorahallama vuođul rievdadii Niemi
čuoggáid čállosis ja lasihii dieđuid nuortasámiid historjjá birra
nuppi máilmmisoađi rájes.

(5) Áššedovdiid čielggademiid ovdanbuktimat geavaheami- ja
(5) riekteoainnuid birra Finnmárkkus leat ádjánan measta logi jagi
(5) . Sámi vuoigatvuođalávdegoddi lea háliidan oppalaččat almmuhit
(5) daid, ee. dan dihte go dat sisttisdollet dieđuid máid oktan berre
(5) geahččat, ja go leat deaŧalaš oassin lávdegotti barggus.

Oppalaš almmuheapmi lea dieđusge dárbbašlažžan dahkan ođastit ja
heivehallat vuosttaš čielggademiid. Pedersen, Prestbakmo ja Richter
Hanssen bivdojuvvojedje čakčat 1992 bargguideaset veardidit dainna
oaiviliin ahte 1994 mielde daid almmuhit. Juohke čállis lea leamaš
friddjavuohta dahkat rievdademiid máid lea atnán dárbbašlažžan ii
ge Sámi vuoigatvuođalávdegoddi leat ođđasit šat guorahallan daid
rievdaduvvon čállosiid. Lávdegotti miellahtus, Gudmund Sandvikas, lea
dattege leamaš lagas oktavuohta čálliiguin
loahppabarggus. Čielggadeamit leat ođastuvvon ja rievdaduvvon
geassemánu 30. b. 1994.

Nugo dás ovdalis muitaluvvo, leat Sámi vuoigatvuođalávdegoddái
ovdanbukton buot čielggadeamit, ja lávdegotti miellahtuin lea leamaš
liiba mearkkašumiid addit. Juohke čállis lea dattege ovddasvástádus
čielggadeami sisdollui ja hábmemii.


Gaskavuohtageavaheami ja vuoigatvuođaoainnuid čielggademiid birra,
dálá vuoigatvuođa ja hálddašeami čielggademiid birra ja Sámi
vuoigatvuođalávdegotti riektepolitihkalaš barggu birra.

Steinar Pedersena, Hans Prestbakmoa ja Einar Richter Hanssena
čielggadeamit geavaheami ja riekteoainnuid birra gárvánedje 1986:s,
1985:s ja 1989:s, nu go namuhuvvon. Oktan Einar Niemi 1994
čielggademiin seammá gažaldagain nuortasámiid dáfus addet dát
historjjálaš čielggadeami guovlluássiid eatnamiid- ja čáziid
geavaheami birra ja veahkkin čájehit makkár ovdalaš árbevierut ja
vuoigatvuođaoainnut ovddeš áiggis gitta dássážii leat čadnon dan
geavaheapmái.

Nugohčoduvvon riektejoavku lea atnán dan golbma vuosttažin
namuhuvvon čielggadeami dađimielde go dat leat gárvánan,
vuođđoávnnasin čielggadanbarggus dálá vuoigatvuođaid birra
eatnamiidda ja čáziide mat ovdalis leat almmuhuvvon NÁČ:s
1993:34Vuoigatvuohta Finnmárkku eatnamiidda ja čáziide ja daid
hálddášeapmi.20 Riektejoavku lea ee. dáid historjjálaš čilgehusaid
vuođul váldán ovdan geavaheami, árbevieruid ja
riektedilálašvuođaid 21  iežas čilgehusas gustojeaddji
vuoigatvuođaid birra.

Go historjjálaš čielggadusat muitalit ovddeš áiggi dilálašvuođaid
ja leat adnon dálá gustojeaddji vuoigatvuođaid čielggadusa
vuođđun, livččii lunddolaččamus jus historjjálaš čielggadusat
livčče almmuhuvvon ovdal go
vuoigatvuođačielggadusat. Čielggadusaid gárvvisteami oktavuođas
leat praktihkalaš ákkaid geažil vuoigatvuođačielggadusat
deaddiluvvon jagi ovdal go historjjálaš čielggadusat dál
ovdanbiddjojit.

Oppalaš oainnu dihte namuhit ahte Sámi vuoigatvuođalávdegoddi lea
maiddái eará historjjálaš čállosiid almmuhan go čielggadusaid mat
dál ovdanbiddjojit. Riektejoavkku miellahtut Gudmund Sandvik ja Otto
Jebens leaba historjjálaš čielggadusaid ráhkadan čuovusin
riektejoavkku čielggadussii. Gudmund Sandvik lea čállosis "Stáhta
eanan Finnmárkkus. Historjjálaš geahččanvuohki"22 geahčadan movt
stáhta lea iežas dahkan eaiggádin Finnmárkku eatnamiidda, ja movt dat
lea váikkuhan eanangeavaheapmái (NÁČ 1993:34 s. 334-380). Otto Jebens
lea čállán čielggadusa "Finnmárkku geavaheami ja riekte-oainnu birra
historjjálaš geahččanvugiin 23 " (seammá NÁČ s. 382-399). Muđui lea
Gudmund Sandvik čállán Finnmárkku ovddeš eananhálddašeami birra,
duogážin eananvuovdinortnegii 1965 rájes (NÁČ 1993:34
s. 412-425). Ovdal lea son earenoamáš historjjálaš ákkasteami buktán
oažžun dihte sámiparagráfa vuođđoláhkii (NAČ 1984:18 Sámi
vuoigatvuođa dili birra s. 409-418).

Sámi vuoigatvuođalávdegotti bargui leat sihke historjjálaš
čielggadusat ja riektečielggadusat duogážin ja vuođđun
riektepolitihkalaš ságastallamiidda dálá riektedili vejolaš
rievdademiide. Ovddeš áiggiid árbevirolaš eatnamiid- ja čáziid
geavaheapmi ja riekteoainnut mat leat čadnon dan árbevirolaš
geavaheapmái dagahit ipmárdusa kultuvrra ja ealáhusa
earenoamášvuođaide, maid ee. sáhttá leat gažaldat ovddidit,
vejolaččat heivehuvvon málle mielde. Soaitá dán riektepolitihkalaš
oktavuođas ahte geavaheami ja riekteoainnuid čielggadusain lea
deaŧaleamos doaibma. -Dálá riektedilli, gustojeaddji riekti, lea
searvvis čujuheame guđet guorahallamat galget čađahuvvot ja makkár
rievdadeamit galget evttohuvvot čađahit dohkálaš riekteortnega
lávdegotti mearriduvvon doaimma olis.

Čielggadusat mat dál biddjojuvvojit ovdan, čájehit maiddái makkár
lassi čielggadeamit Sámi vuoigatvuođalávdegotti bealis leat
sávahahttit.





II oassi

Steinar Pedersen

Finnmárkku eatnamiid ja čáziid geavaheapmi vuosttaš máilmmisoađi
rádjái



Ovdasátni

Dát čielggadus Finnmárkku eatnamiid ja čáziid geavaheami birra
vuosttaš máilmmisoađi rádjái, čállojuvvui álggos 1980-gaskkamuttos,
ja vuođđun ledje dalá deaŧaleamos čállosat. Dan rájes leat
almmuhuvvon oalle olu dutkančállosat mat iešguđet ládje
gieđahallet guovddáš gažaldagaid fylkka historjjálaš
resursageavaheami birra.

Guovtti vejolašvuođas, čállit áibbas ođđa čielggadusa, dahje
ođastit dan mii lei juo čállon, válljejin maŋibu. Muddejuvvon
rájiid siskkobealde lean dasto geahččalan ođastit čielggadusa
maŋimus logi jagi ođđa dieđuiguin.

Njealji álgokapihttalis geahččat oppalaččat resursageavaheami. Dan
álgooasis olahit Kr. r.:s gitta 1700-logu loahpageahčái. Dan
oktavuođas deattuhuvvojit čearddalaš, stáhtapolitihkalaš,
konjunktuvra- ja ássiid gaskavuođat, ovdal go lagabui geahčastit
deaŧalaččamus ovttaskasealáhusaide 24  mat oktii ledje
ealáhusvuođđun dalá Finnmárkku ássiide. Njealji dasto čuovvovaš
kapihttalis gieđahallojuvvojit iešguđet ealáhusat eambbo
sierran. Ovddemustá guoská dat boazodollui, mearrabivdui, eanandollui
ja dasto pomorgávppašeami vuođđomávssolašvuhtii Finnmárkui 17- ja
1800-logus.

Eará ovttaskasealáhusat livčče ánssášan sierra kapihttaliid,
o.m.d. luossabivdu jogain, meahcásteapmi 25 , muorje- ja
šaddoriggodagaid geavaheapmi, vuovdebargu, giehtaduodji lagas birrasa
riggodagaid vuođul, ruvkedoaibma ja ráktodoaibma 26 , jna. Dovdomearkan
eanas dáid doaimmaide, lea ahte buot dát muhtun ládje leat leamaš
lotnolasealáhussan oktan boazodoaluin, mearraguolástemiin,
eanandoaluin dahje buot golmma ealáhusain. Lotnolasealáhusat han leat
Finnmárkku ealáhuseallimis čađa áiggi dássážii leamaš
guovddážiš.

Báikenamat leat eanas sámegillii. Vuosttaš geardde lea juohke
báikenama maŋabealde dárogielnamma ruođuid siste. Muđui čujuhuvvo
alfabehtalaš báikenammalistui gos sihke sámegillii ja dárogillii
čuožžu, gos buohtalashámit, jus gávdnojit dákkárát, maid leat
čállojuvvon. Muđui lea sámi báikenamma nevvohaga jođiheaddji, Kaisa
Rautio Helander, leamaš hui veahkkái sámi báikenammabarggus.

Girjjit ja gáldočujuhusat leat ruođuid sisa čállon. Dán oktavuođas
čujuhuvvo maid oanáduslistui ja girje- ja gáldolistui.

Steinar Pedersen














1. KAPIHTTAL

Áigodat 1300-logu ovdal


1.1. SÁMIT - VUOSTTAŠ DOVDDUS ČEARDDALAŠ ÁLBMOT

Geografalaš guovlu máid dál gohčodit Finnmárkun, lei
boaresdárogillii "Finnmork", mii lea seammá go "sámiid
eanan". Sámigillii dadjat dál "Finnmárku", ja ovdal leat maid
gohčodan "Sámi Eana ámta". Finnmárkkus leat ássan olbmot guhkit go 10
000 jagi, ja doppe leat boarráseamos dovddus ássit
Norggas. Geađgeáigi lea guhkimus dan áigodagas. Sámi oktavuođas
bisttii dat Kristusa riegádeapmái. Vuosttaš oasi geađgeáiggi ássamis
leat navdan komsakultuvran, dan rájes go Álttás (Álaheajus)
gávdnojedje bázahusat 1920-30-jagiin.

Arkeologat leat iešguđet ákkaid geažil leamaš várrogas Finnmárkku
geađgeáiggiservvodagaid čatnat sámi čearddalašvuhtii (vrd. Olsen
Schanche 1983). Bázahusaid mat leat gávdnon Kristusa riegádeami rájes,
sáhttá nannosit gohčodit sámivuođas vuolgán. (NOU 1978 18A:
129). Sámit leat dasto vuosttaš čearddalaš joavku man
historjjálaččat sáhttá čatnat guvlui máid Finnmárkun dál gohčodit.

Áiggiid čađa leat olu hypotesat ja teorijat čállon sámiid álggu
birra, muhtumat oalle olu jurddagovaiguin. Daid eat áiggo dás
gieđahallat. Dat máid sáhttit dadjat arkeologalaš duogášávdnasiid
vuođul dál, lea ahte sápmelaččat, ja sámi kultuvra, lea bohciidan
dán guovllus "...buot geađgeáiggi álbmogiid ja sisafárrejeddjiid
stabiliserejuvvon seaguhussan." (Simonsen 1979:38). Vaikko dát cealkka
álggos válddahallá Mátta-Várjjaga, de lea dat jáhkehahtti cealkka buot
Finnmárkui, ja soaitá vel oba dan árbevirolaš sámi ássanguvlui nai
heivet.

Bázahusat Kristusa riegádeami birrasiid álggahit dan áigodaga máid
arkeologalaš oktavuođas gohčodit sámi ruovdeáigin, mii bistá
1600-logu rádjái. Ávdnasat sámi ruovdeáiggi álggogeahčen čájehit
joatkevašvuođa 27  nuorat geađgeáiggi rájes. Dasa gusket
hávderogganvierut, bálseduodji 28 , ja maid guolástan- ja
bivdoneavvut. Dán joatkevašvuođa geažil sáhttit bures jáhkkit
Finnmárkku sámi kultuvrra ruohttasiid olu boarráseabbon go guokte
duhát jagi.

Ruovdeáigi lea nama ožžon ovddemustá dainna go ruovdi váldui atnui
maiddái dáppe. Maiddái ođđa kulturoasit bohte, nugo dáktehervemat 29 
ja guollevuokkaid hápmi. Ođđa oasit ávnnaskultuvrras 30  čájehit
váikkuhusaid mat leat boahtán sihke nuortan ja oarjin. Dálmmát
(Kjelmøya) dálá Máttá-Várjjagis lea eanemus dovddus bázahusbáiki máid
leat gávdnan sámi ruovdeáiggi álggogeaži rájes.

NOU:s 1978:18A "Finnmarksvidda - Natur - Kultur", ("Finnmárkkuduottar
- Luondu - Kultuvra") geažuhuvvo ahte várra sáhttá sámi ruovdeáiggi
geahččat ovddidanproseassan bisánkeahtes kulturrievddadeamit ja
váikkuhusat mat rievdadit daid báikkálaš geađgeáiggi kultuvrraid, ja
de loahpahuvvo dan sámi kultuvrii máid dán áigge dovdat. Seammá sajis
čujuhuvvo ahte dan guovllus gos eanemus arkeologalaš dieđut leat,
Nuorta-Finnmárkkus, ja earenoamážit Várjjatguovllus Báhčaveai-leagis
(Pasvikdalen), lea vejolaš dálá sámi kultuvrras vuohttit
joatkevašvuođa gitta sámi ruovdeáiggi álggogeahčái (NOU 1978:18A
:130).

Arkeologalaš gávdnosat sámi ruovdeáiggis čájehit ahte sápmelaččain
álggos lei johtalankultuvra 31 . Dat čájehuvvo maid vuosttaš
čállosiin sápmelaččaid birra máid lulli-eurohpalaš historjádutkit
ja geográfat leat čállán. Dain boahtá ovdan ahte bivdu lei
deaŧalaččamus ealáhusvuođđun. Sihke nissonat ja dievddut
bivde. Muitaluvvo sii ledje čeahpes čuoigit.

Bysantihkalaš girječálli Prokopios guhte válddahalai skandinávalaš
njárgga 500-logus, muitala eallasit sápmelaččaid, daid
nugohčoduvvon "skridfinner"iid ealáhusheivehallama birra. Eai sii
atnán biktasiid eai ge skuovaid. Eai juhkan viinnii, eai ge borran
eananšattuid. Dievddut eai gilván eatnama, ja nissonolbmot eai
máhttán botnit eai ge gođđit. Baicca bivde, sihke nissonat ja
dievddut. Dain hirbmat váriin ja mehciin sin guovllus lei earenoamáš
vallji sihke elliid ja eará dáfus. Sii borre daid elliid máid godde,
ja náhkiid atne bivttasin (rievdatkeahttá maidege dain), dan dihte go
sis ii lean mas dahje mainna goarrut. Dan dihte čatne náhkiid oktii
suonaiguin, ja gárvvuhedje oba goruda daiguin (Hætta 1976:10).

Sámi kultuvra lei nappo álggos bivdo 32 - dahje
johtalankultuvra. (vrd. 27)

1.2 OKTAVUOHTA EARÁIGUIN

Ávdnasat mat leat gávdnon sámi ruovdeáiggi álggogeaži rájes, čájehit
čielgasit ahte sápmelaččat dan guovllus máid Finnmárkun dál
gohčodit, eai lean eará álbmogiiguin oktavuođa haga. Sihke nuortan
ja oarjin bohte kulturoasit.

Gielalaš mearkkat čájehit oktavuođa, ja ahte eará davviriikka
álbmogat leat guovllus vánddardan ovdal vikiŋgáiggi. Mearkkat leat
muhtun báikenamain. Dološ namat main lea dáčča vuođđu, leat
suolonamat. Sildi (Silda) ja Láhppi (Loppa) oarjelepmosis Finnmárkkus
(Hovda 1967:56). Sámegiel namma Máhkarávju (Magerøya) sáhttá
luoikkahuvvon vuoddodárogielas 33  - ovdal jagi 700. Seammá ládje leat
čuoččuhan Várjjat-nama (Varanger) luoikkahuvvon vuođđodárogielas
sámegillii (Hovda 1967:57).

Dát ovdamearkkat dattege eai govvit Finnmárkku rittuid
báikenamaid-bidjama. Obbalohkái leat unnán báikenamat Finnmárkkus
vuođđodárogielas dahje dárogiela-islánddagiela áiggis 34 
váldon. O.m.d. leat Finnmárkku stuorimus sullos áibbas guovttelágan
sáme- ja dárogielnamat, Sállansuolu - Sørøya. Sállansuolu lea maiddái
Mátta-Várjjaga stuora sullo namma mii dárogillii lea Skogerøya.

Finnmárkku anger-loahppasaš vuotnanamat leat ovdal measta
duođaštussan adnon dasa ahte bistevaš dáččaálbmot ásai dalle juo
go dárogiella lei vuođđodáru hámis . Eará dovddus gálduid mielde ii
sáhte dat leat riekta. Historjádutkis A. W. Brøggeris dáidá leahkit
riekta go dáid namaid lohká bohciidan mearramátkkiin "ii ge masge
earás". (Brøgger 1931:48).

Jus eará gáldomálliid go báikenamaid geahččá, gávdnat oalle unnán
arkeologalaš ávdnasiid mat čielgasit leat dološ davviriikkalaš
áiggi rájes ovdal 12-1400-logu.  Moadde davviriikkalaš málle mielde
hávde- ja čiehkábáikkit leat gávdnon Finnmárkkus ovdal 1300-logu
rájes, máid váttis lea identifiseret, o.m.d. hávdebázahus Ihkkohis
(Ekkerøy), mat eai sáhte duođaštit bistevaš dáčča ássama. Baicca
duođaštit dáčča mearrajohtima, dahje ovttaskas dáčča
kolonisttaid ásaiduvvan deike (Brøgger 1931:47-51). Soitet dušše
leamaš dáčča gávpeguovddážat geassejagis (Niemi 1983:64).

Vaikko Oarje-Finnmárkkus leat eambbo gávdnan bázahusaid go
Nuorta-Finnmárkkus, leat goitge doppe nai hui unnán gávdnon
duktásajit 35  dološdavviriikkalaš málle mielde. Dan dihte ii báljo
leat leamaš joatkevaš dáččaássan dán guovllus ge, ovdal go
koloniserema vuosttaš oassi álggii 1200-1300-logu álggus.
Magistergrádačielggadeamis arkeologia birra man mihttomearrin lea
dutkat oktavuođa čearddalašvuođa ja hávdevieruid gaskkas
Finnmárkkus ja Davvi-Romssas 800-1200-logu gaskal, lea boađusin
seammaládje ahte dán áigodagas "...lea Finnmárku ja Romssa davit
guovlu "ráinnas" sámi guovlu". (Reymert 1980: 130).

1.3 OTTARA MUITALEAPMI

Báikenamat, ja muhtun arkeologalaš ávdnasat, čájehit baicca
dološdavviriikkalaš mearrajohtima guovllus ovdal go vuosttaš
čalbmevihtanmuitaleapmi čállojuvvui. Dat lea Ottara muitaleapmi
ovdalaš jagi 900, mii lea adnon klassihkalaš gáldun sihke sámi- ja
dáčča historjjás vikiŋgáiggi vuosttaš oasi rájes. (NÁČ 1984:18,
s. 653-54,vrd. maid Gunnes 1976:ff).

Son ásai muhtun báikkis Romssa lulábealde. Das davás lohká eatnama
áibbas "ávdimin". Goitge ásse olbmot doppe. Muhtun hárve báikái
bisanedje sápmelaččat. Doppe bivde dálvet, ja guolástedje mearas
geasset.

Ottara muitaleami vuođul lea čielggas ahte sápmelaččat orro maid
skandinávalaš njárgga siskkimus guovlluin. Son čálii namalassii ahte
ávdin váriin nuorttas, bajábealde eatnamiid gos olbmot ásse, doppe
orro sápmelaččat.

Oktii háliidii son iskat man guhkás davás eanan lei ja ásse go olbmot
"ávdin" guovllu davábealde. Golbma jándora borjjasteami maŋŋel olli
son nu guhkás go fálesbivdit lávejedje guhkimussii mannat. Sáhttá
leamaš muhtun báiki Oarje-Finnmárkku rittus.

Son borjjastii gitta Vilgesmerrii. Doppe gávnnai ekspedišuvdna Ottara
sátneoaivila mielde ássanguovllu. Son oainnat gohčodii "ávdimin"
olles dan guhkes mearragátti gos son lei borjjastan, gos
sápmelaččaid ealáhusat ja ássamat ledje -"...ovdal son ii lean
oaidnán huksehusaid ovdal go ruovttus vulggii, muhto čađat
borjjastettiin lei seahpebordi 36  bealde ávdin eana- earret
guolásteddjiid ja loddejeddjiid ja bivdiid, ja sii ledje buohkat
sápmelaččat..."

Ottara muitaleami vuođul lea vejolaš ássanhistorjjálaš boađus ahte
su davábealde lei njulgestaga čielga sámi guovlu, mii dattege ii lean
amas håløygaide, geat jahkodagaid mielde mátkkoštedje
doppe. Vikiŋgáiggis sáhttá maid leamaš birrajagi
dološdavviriikkalaš ássan muhtun báikkiin, o.m.d. Láhppi sullos
(Nielsen 1990:25). Dološdavviriikkalaš báikenamaid bidjan duođašta
maid Ottara dieđuid (vrd. kap.1.2.). Stáhpis (Stappen) Máhkarávjjus
lea dasalassin gávdnon duktásadji gos boarráseamos oasit leat veahá
boarráseappot go jagi 700 rájes, ja ođđasepmosat sullii guokte
čuođi jagi lagabus min áiggi.  Bázahusat leat várra håløyga
bivdoguovddážiid rájes, vaikko bázahusat mat dan ovdal leat gávdnon
dahket guhkit áiggi ollesjagi ássama jáhkehahttin (Richter Hanssen
1990:32). Sállanis leat maid gávdnan dáčča ássanbázahusaid. Árvvusge
leat dat maid bivdoguovddážat leamaš. Dáčča ássan
Oarje-Finnmárkkus nogai fas sullii jagi 1100 (Nielsen 1990:25).

1.4. SÁPMELAČČAID VEARROGÁLVVUS OAIDNIT JOHTALANKULTUVRRA JA
       HÅLØYGAID RIGGODAGA VUOĐU

Ottara dieđut sápmelaččaid "vearrogálvvu" birra muitalit ollu
resursavuođu, ealáhuseallima, ja ekonomalaš árvvuid birra máid
johtalankultuvra mielddisbuvttii. Sápmelaččaid ja håløygalaš
oaivámuččaid 37  gaskavuohta boahtá čielgasit ovdan:

"Muhto sin (håløygaid) riggodat lea vuođđuduvvon sápmelaččaid
vearromáksima nala. Vearrogálvun leat náhkit ja dolggit ja
fálesdávttit ja fálesnáhkis ja njuorjjonáhkis dahkkon
fanasbáttit. Juohkehaš máksá opmodagas mielde. Riggámus máksá
vihttanuplohkái neahtináhki ja vihtta bohccoduolji ja logi ambara
dolggiid ja guovžžanáh- dahje čeavránáhdorkka ja guokte
fanasbátti. Goabbáge báddi galgá leahkit 60 alen guhku, nubbi
fálesnáhkis ja nubbi njuorjjonáhkis."

Mii oaidnit johtalan- ja bivdokultuvrra čielga detáljjaiguin. Áidna
gálvu mii ii dárbbaš leahkit mearaelliid bivdimis boahtán, leat
bohcconáhkit. Vaikko Ottar čilge máŋgga ládje boazodoalu birra,
gávdnojedje lojes bohccot áibbas sihkkarit
(vrd. kap. 5.1.). Bohcconáhkit sáhttet liikká bures leamaš lojes
bohccuid go gottiid. Vearrogálvvut čájehit viiddis meara- ja
siseatnanriggodagaid geavaheami. Muitaluvvo ahte sápmelaččat ieža
muohkadedje 38  riggodagaid máid atne.

Ottar muitala hui čielgasit iežas ja su láhkásaččaid
buresbirgejumi vuođu. Sámi resursageavaheapmi lei vuođđun dása, dan
dihte go sii riggo sápmelaččaid máksin vearuin. Dán håløygaid
deaŧaleamos riggodatgáldu válddahallamiin 800-loahpageahčen oaidnit
dalá sámi johtalan- ja bivdokultuvrra ekonomalaš vejolašvuođaid. Nu
lei ge dát vuođđun vuosttaš gálvovuovdimii doppe máid dál gohčodit
Davvi-Norgan, ja mainna Hålogalándda stuora eanandoallit duođai
riggo. Sámi náhkkegálvvut ledje dán gálvovuovdimis áibbas guovddážis
(Brøgger 1931: 32-38).

Sápmelaččaid vearrogálvvu bággováldin, sámivearru, lei earenoamáš
deaŧalaš. Dát vuollásteapmi 39  gal ii dáidán vearromáksiid miela
mielde.  Soahtama ja badjelgeahččama bokte válde dáčča stuora
eanandoallit ja hápmaneaiggádat 40  fásta vearuid (Brøgger
1931:38). Einar Niemi dadjá dán birra vel čielgaseappot. Son
oaivvilda ságáčállosiid vuođul sáhttit dološ dáčča gávpe- ja
vearrodoaimma rievideapmin gohčodit (Brøgger 1983:65).

Lei hirbmat stuora riggodagaid birra sáhka. Andreas Holmsen lea sullii
rehkenastan man ollu riggámus sápmelaš Ottara muosáhusaid vuođul
šattai máksit vearu. Dovddus vearromeriid mielde jagis 1300, lei árvu
12 gusa dahje 108 bismerpundda (sullii 550 kg) vuodja dahje 4 márkki
silba (lagabui 860 g). Dát attáldat vástidii 10-12 stuora dálolačča
leidangvearu 41  Norgga garraseamos vearromáksinguovllus - Trøndelágas
(Holmsen 1977:62).

Davvi-Norgga dološ vikiŋgáiggi aristokratiijii lei sápmelaččaid
eatnamiid- ja čáziid eanangeavaheapmi ee.  Finnmárkkus hui deaŧalaš
sihkkarastin dihte iežaset mearridanvuoimmi vuođu.  Dan dihte lei ge
hui deaŧalaš dáčča gonagasriikkii 42  leavvat 43  davás, ja rittu ja
sámivearu vuollásis oažžut.

Lea dábálaččat oaivvilduvvon ahte sápmelaččaid "vearru" šattai
regálan, dahje sierra vuoigatvuohtan gonagassii, Harald Hårfagre
áiggi, ja lei čadnon aktovuoigatvuhtii 44  sámi náhkkegálvvuid oastit.
"Vearrogálvvuid" alla árvvu dihte lea jáhkehahtti ahte sámivearu
mávssolašvuohta olahii guovddáš dáčča stáhtafámu ekonomalaš
vuđđui ávkin.  Andreas Holmsena vuođul sáhtii mávssolažžan
leahkit Norgga riikkii šattai go sámivearru gonagasvuoigatvuohtan juo
Harald Hårfagrii vikiŋgáiggis, dahje easkka 1000-logu mielde, dainna
go "... Norga lei eanandoalu dáfus nu geafes riika ahte sámi
náhkkegálvu sáhtii deaŧalaš ekonomalaš mávssolašvuohtan leahkit
gonagasfápmui, nu guhká go eanas oassi- dahje stuora oassi - manai
Atlanterábigáddái ovdal go Bottenvikai dahje nuorta-karelaid bokte
Vilgesmeara gáttis ruošša náhkkegálvomárkanii Novgoradai." (Holmsen
1977:64-65).


1.5 GULLE GO SÁPMELAČČAT JA FINNMÁRKU NORGGA RIIKKASERVVODAHKII?
1. DOABA "VEARRU" OVDAL SULLII 1300

Gažaldat máid dán oktavuođas lea lunddolaš jearrat, lea makkár
dásis sámi vearromáksit ledje sin ektui geaidda vearu mákse. Doaba
"vearru" (dološdavviriikka gillii skattr) ii adnon norgga lágas daid
attáldagaid birra máid dáččat mákse iežaset gonagassii ovdal jagi
1300 maŋŋel (Holmsen 1977:54). Sin attáldagaid gohčodedje
leidang:an. Dan ovdal ledje vearro-doahpagis 3 oaivesisdoalu:
1. Attáldagat pavai Ipmila sadjásažžan 2. Máksu máid fáŋga mávssii
hearrái go luitojuvvui 3. Máksu norgga gonagassii guovlluin riikka
olggobealde mat bákkuin dahje soahpamušain ledje dohkkehan su
bajimusmearridanválddi.45 Buot dán golmma dáfus ledje attáldagat
vuollin bajásguvlui, "... muhtumii geas lei fápmu muhtumis geas ii
lean- dahje geas ii lean doarvái fápmu iežaska gaskavuođas. Giela
vuođul juo vuhtto makkár gaskavuohta sápmelaččain ja
vearrogáibideddjiin lei." (Holmsen 1977:57).

Norgga historjádutkit leat muhtomin gohčodan dan guovllu "norgga
vearroeanamin"46 gos sápmelaččat šadde vearu máksit norgga
gonagassii (Brøgger 1931:40). Doaba vearroeanan nu movt 11-1200-logus
adnui, sisttisdoalai ahte politihkalaččat gulai guovlu Norgii, muhto
ii geografalaččat gal.  Leaš dál bidjan føydalrievttálaš 47 
(Orknøyene), dahje ollesveardásaš servvodatmiellahtuid njuolggo
vuolebušdásálaš dilli (Islánda), adnui eaktun ahte vearroeatnamis
lei álmmolaš orgána - fyrsta ja/dahje álbmotčoahkkin(diggi) mii
riektegustojeaddji 48  vuogi mielde sáhtii cealkit 49  Norgga gonagasa
buorrindohkkeheami (Holmsen 1977:58).

Vearroriikkaid eará oktasašdovdomearka lei ahte buohkat ledje
 risttalaččat, ja dasto Nidarosa alimusbismma vuložat. Lassin lei
 dain álbmot mii gielalaččat ja čearddalaččat lei norgalaččaid
 lahka. Andreas Holmsena oaivila mielde lea hui váttis sámi báikki
 bidjat dákkár meriid siskkobeallái gaskaáiggis.  Go 1273
 truvdnoárbelágas 50  earuhuvvo siseanan ja vearroeanan, bohciida
 jearaldahkan leat go sii geat dán lága čálle, bidjan sápmelaččaid
 sisriikalažžan ja atnán sin eatnama oassin Norggas, masa
 geografalaččat goit lei čadnon (Holmsen 1977:58).  Ovdalaš norgga
 historjádutkit leat dábálaččat oba mihá árvvoštalakeahttá dahkan
 juste dan. Holmsen dattege ii leat ovttaoaivilis dušše čatnat
 ovddeš "Finnmorkr" Norgii. Dákkár jurddašanvuogi, mii livččii
 mielddisbuktán sápmelaččaide ja dáččaide ovttalágan rivttiid,
 atná son jáhkemeahttumin.  Dát boahtá maid ovdan čállosis "Historia
 Norvegia" 1190 rájes.  Doppe earuhuvvojit "ássit" ja "sápmelaččat"
 Hålogalánddas (Historia Norvegia 1969:20).

Ná doaivugohtet fiktiivalaččat "Norge"- 1100-logu gonagasriikan maid
fátmmastit sápmelaččaid eatnama. Norgga duohta dahje čuoččuhuvvon
mearrideaddji váldi vearrogáibideami olis dahká goitge dákkár
govvidemiid eambbo jáhkehahttin. "Sámivearru" Norgga gonagassii lei
duođaštussan dasa ahte sápmelaččaid eatnamat eai gullan
Norgii. Dat han lei attaldat "... mii jur giellanammadusain juo
čájeha ahte sápmelaččat ledje olggobealde dan servvodaga gos dáin
gonagasain lei sin lobálaš politihkalaš váldi ja doaibma." (Holmsen
1977:60.)

1326 soahpamuš Novgorodain gullevaš rádjeprotokollain (NAČ 1984:18,
s. 658), mii lea vuosttaš vurkejuvvon duođašteaddji gáldu Norgga
gaskavuođa birra sápmelaččaid eatnama ektui, čájeha čielgasit
ahte guovlu mii lea gaskal Ivgu-/Báhccavuona (Lyngen/Balsfjord) ja
Guoládatnjárgga (Kolahalvøya), ii lean lahttuduvvon 51  dábálaš
riikkaoassin goappáge riikkii. Rádjeprotokolla gustui dušše dasa
gokko galge sápmelaččaid duppálit mávssihit vearu (Holmsen 1977:60,
vrd. maid Larsen 1985:1-9). 1300-logu rádjái ledje dasto sápmelaččat
ain norgga riikkaservvodaga olggobealde, muhto ledje deaŧalaččat go
lágidedje gálvvu man ollásit válde Finnmorkr:a, -sápmelaččaid
eatnama luondduriggodagain.

2. KAPIHTTAL Norgalaš rittuid koloniseren. Sámi ealáhusaid
differansierema álgin. Sullii 1300-1600

Ottara Finnmárkku válddahallama maŋŋel 800-logu loahpageahčen, lea
áibbas čielggas ahte sápmelaččat geavahedje maid olggumus
vuotnagátti riggodagaid. Son han lei dušše sápmelaččaid oaidnán
doppe, borjjastettiin Vilgesmerrii.

1500-logus álget historjjálaš-topográfalaš
Finnmárku-válddahallamat. Govva lea rievdan áibbas Ottara áiggi
rájes. Eai dušše válddahallamat, muhto maiddái vearroolmmošlogut ja
eará duogášgáldut čájehit oalle olu dáččaássiid
mearrágáttis. Vuonain ja siseatnamiin ledje ain measta aivve
sápmelašássit. Mii lei dáhpáhuvvan dan rájes go Ottar čálii
vásáhusaidis Englándda gonagassii Alfredai? Máŋga čuođi jagi Ottara
maŋŋel han ledje sápmelaččat measta aktoráđđejeaddjin
Finnmárkkus. Makkár proseassat ja dáhpáhusat ledje dagahan daid ođđa
álbmotássiid dili- gos dáččat ledje eanetlogus, ja rittus dego
mearrideaddjin?

Jus geahččat goas álggos dát rievdadeapmi álggii, de ii leat
jáhkehahtti ahte lea boarráseabbu go 1200-logu rájes. Islándalaš
čálus "Rimbegla" namuhuvvon jahkečuođis, muitala ahte Málatvuotna
(Malangen) earuha dáčča eanandolliid 52  ja sápmelaččaid. Doppe
daddjo maid áhte Lenvikas lei máilmmi davimus girku (vrd. Brøgger
1931:40). Dáid cealkagiid berre deattuhit garrasit. Dan áiggi han lei
karelalaš-novgorodalaš viidáneapmi 53 . Dalle eai livčče islándda
dahje norgga bealis gávildan 54  dáčča álbmoga dahje norgga ásahusaid
davvelis .

Ee. dien vuođul sáhttá Finnmárkku vuosttaš koloniserenáigodaga
jáhkkit "Rimbegla" maŋŋel dáhpáhuvvan, vaikko muhtun historjádutkit
leat navdán koloniserema 1100-logus juo álggahuvvon (Johnsen
1922:21). Eará deaŧalaš ággan dasa go dáčča koloniseren ii oro nu
áigahaš go Oscar Albert Johnsen vikkaha, lea go dat buorit
gávppašandilálašvuođat máid hanseáhtat ásahedje, eai vel gávdnon
dalle.

Dát hanseáhtat, geat orro Bergenis, boahtegohte
Davvi-Norggagávppašeapmái 1200-logu loahpageahčen. Sii oste
goikeguoli hui buori haddái. Dan bokte šattai buorre europeálaš
goikeguollemárkkan, ja Finnmárkku guollebivdu lassánii oktan Lofuohta
guollebivdduin (Brøgger 1931:41).

Hanseáhtain lei gordni okta deaŧalaččamus lonuhangálvvuin, nu ahte
dáččat oažžugohte dán dárbbašlaš biebmošlája báikkiin gos dan
ii sáhttán gilvit. Muhtun historjádutki lea válddahallan Bergena
12-1300-logus dáinnalágiin: "...na jur dego automáhtalaš doaibmi
gálvolonuhanguovddáš gos báltalaš rohkajáfuid lonuhit goikeguliin,
vai norgalaš sáhttá bivdit iežas gordnešattu ábis ja birget ieš
gilvvikeahttá dan." (Holmsen 1977:42. Vrd. maid Brøgger 1931:41.)

Ovdal hanseáhtaid searvama Bergengávppašeapmái ii leat jáhkehahtti
ahte Finnmárkku riittuin orro dáččat. Arkeologalaš dieđuid mielde,
báikenamaid, čálalaš gálduid j.ea. mielde orru dálá Finnmárku
leamaš jur čielga sámi guovlun 1300-logu rádjái.

Várggát (Vardø) lea máŋgii namuhuvvon čielgaseamos ovdamearkan
norgalačča ásáiduvvámii Finnmárkku rittuide. Muitaluvvo gálduin ahte
1300-logu álggus huksejuvvui sihke girku ja ladni dohko. Muhto de ii
leat ovttaoaivilvuohta historjádutkiin lei go huksendoaibma
vuosttažettiin dárbun dáččaássiide ásahusaid ráhkadit, go doppe
ledje dáččat, vai ledje go politihkalaš ulbmilat julggaštit 55 
norgga bajimus allatvuođa mat ledje mearrideaddjin (Johnsen 1922:22,
Niemi 1983:74). Dáidet leamaš goappeš ulbmilat.

Dasalassin bohtet alimusbismmaid ekonomalaš beroštumit. Veahá
ođđaset pávareivves - 1488:s-boahtá namalassii ovdan ahte buot
Finnmárkku girkut ledje kapeallat mat buot sisaboađuiguin ledje
njuolga alimusbismmaid vuolde. Dáid guovlluid gohčodedje terrae
missions- mii lei organisašuvdnavuohki mii sáhtii leahkit
vuođđuduvvon 1200-logu rájes (Hamre 1977: 30/31.)  Nidarosa
alimusdoaimmahat viiddidii goitge bismaválddi davás, ja 1307:s bođii
alimusbisma ieš boaittobealbáikái Várggáide viháhit girku.

Finnmárkku rittuid dáčča koloniserema oktavuođas lea vel 1300-logu
mávssolašvuođa mearkan 56  go norgga dálolaččat vuosttaš geardde
namuhuvvojit dovddus láhkačállosiin 1384:s (Holmsen 1977:67. Vrd. NGL
III: 222). Máhkarávjjus čájehit máŋggat dutkásajiid roggamat ahte
daid boarrásepmosiin lea dáččaássan leamaš 1200-logu maŋit beali
rájis (Richter Hanssen 1990:39). Goitge lea árta 57  jáhkkit sihke 13-ja
1400-logu áigin goas ledje muttolaš 58  norgga koloniserendoaimmat
(Niemi 1983:69), ja ahte čuohtejagiáigodagas 1400-logu gaskkamutto
rájes lea oalle olu dáččasisafárren (Nedkvitne 1988: 56,87,152).
Guollebivdu dássážii lei jáhkkimis áigodatbivdu, go bivde áhpedorski
Breivikas Sállan fávllis, ja šákšadorski nuorttas Várjjaga guvlui
(Nedkvitne 1988: 56).

Gávpotroggamat Várggain eai čájet o.m.d. siviila ássama ovdal
1400-jagiid (Simonsen 1959: 45). Eai leat goit gávdnon dáčča
guollebivdosajiid bázahusat boarráseappot go 1450 rájes (Rønning
Balsvik 1989 I:15). Dát sáhttá čájehit ahte Várggát álggos lei
militeara doarjjabáiki (Linchausen 1975:39).

2.1 VUOSTELASVUOĐAT KOLONISEREMA OKTAVUOĐAS?

Sámi riggodagat dahke sápmelaččaid bivnnuhis vearromáksin
håløygaide, ja maŋŋel riikkagonagasváldái lulde. Guolleriggodagat
maid mielddisbukte dáčča ásaidumi Finnmárkku rittuide.

Movt atne dasto sápmelaččat, geat doppe ledje juo ássame, dán
riggodatgilvvu? Dán birra lea unnán čállojuvvon. Norgga
historjáčállosiin leat gitta dássážii oaivvilduvvon dán áibbas
váttisvuođaid haga leamaš. Seammá sivas guoská dat maid
oahppogirjjiide máid oallugat dán áigahaš rávisolbmuin leat
skuvlaváccidettiin atnán. Doppe gávdnat dávjá boarráset dáčča
historjádutkiin dákkár vuođđooainnu Finnmárkku koloniseremii,
ovdamearkka dihte:

"13. jahkečuođis ásaiduvvagohte norgga guollebivdit Finnmárkku
rittuide Romssas gitta Várjjagii, ja guovtti čuovvovaš čuohtejagiin
viimmat ásaiduvve dáččat Finnmárkui. Lei áigi dákkár ovdáneapmái."
(Klunde 1963: 59).

Hárvát leat sii geat leat beroštan vuostelasvuođa vejolašvuođain
maid dáčča Finnmárkku- koloniseren mielddisbuvtii. Fágaolbmot leat
čielggadusaineaset obbalohkái unnán deattuhan ahte riggodagaid, ja
olu daid buoremus ássanbáikkiid Finnmárkku rittuin eahpitkeahttá ledje
juo sápmelašássit geavahan go dáččat bohte. Omd. ásse sámit
Várggain (Rønning Balsvik 1989 I: 15).

1500-logus ledje oalle olu dáčča guollebivdohápmanat 59 
mearragáttiin. Ii ábut doaivut ásaiduvvomiid áibbas váttisvuođaid
haga dáhpáhuvvan, dan mielde go doppe ásse sápmelaččat
ovddežis. Mii sáhttit dasto árvidit áhte norgga koloniseren lea
mielddisbuktán vuostelasvuođaid areálaid- ja resursageavaheami dáfus.

Sápmelaččain dáidet leamaš strategalaš beroštumit hehttet doaimma
mii sin iežaset ealáhusheiveheami ovdii dagahii. Dákkar vuohkin
sáhtii leahkit karelaid bealušteapmi, geat goit 1400-logu maŋit oasi
rádjái riidaledje garrasit dáččaiguin geat ásaiduvve Finnmárkku
rittuide. Oscar Albert Johnsena oaivila mielde ledje riiddut dan dihte
go karelat ja novgorodat atne Finnmárkku iežaset boares
vearroeanamin. Vuosttaš dáčča ásaidumi atne sii lobihis
sisabáhkkejupmin. Eai karelat eai ge Novgoroda olbmot fárren
kolonistan, ja soitet dan dihte sápmelaččat atnán beroštumiideaset
buoremusat sihkkaraston sin doarjumiin. "Finnmárkena politihkalaš
historjjás"60 lea Oscar Albert Johnsen okta hárváin geat guoskkahit
dan:

"Ja vuostelasvuohta sápmelaččaid ja dáčča dálolaččaid gaskkas
guollebivdinbáikkiid, ássanbáikkiid ja bivdovuoigatvuođaid geažil
seammaládje go vearrogáibideddjiiguin nággen lea veahkkin ealihan dan
guhkes riiddu. Sápmelaččat bealuštedje, goit nu guhká go dáččat
ain ledje geanoheappot, falleheddjiid beali." (Johnsen 1923: 30).

Dáčča koloniseren, ja stáhtafámu viiddideapmi davás, ii soahpan
Novgoroda riikka beroštumiide. 1200-logus dagahii dat ahte Novgoroda
hearrá bijai karelaid ja ruoššaid rievidit guollebivdohápmaniid
lulás Málatvutnii, ja dat čađahuvvui maid. Guovtte geardde 1320-logu
álggus fallehedje albma fanasveagat 61  davvinorgga
riddoguovlluid. Vaikko lei ge ráfišiehtadus 1326:s, jotke goappeš
bealit rievidan- ja soahtemátkkiid ain sullii 150 jagi (Eriksen 1992:
38/39).

Ovdalis namuhuvvo ahte Várggáid ladni ja Várggáid girku árvvusge lea
1300-logu álggogeahčen ásahuvvon. Dan navdet Håkon V Magnussona
ráđđenáigái, mii lei áigodagas 1299-1319. Norgga historjáčállimis
lea dát ladni adnon mearkan dáčča bajimus stivrejupmái Finnmárkku
badjel- rádjemearkan nuorttas, várjaleaddjin karelaid ja ruoššaid
vuostá. Sáhttá várra seammá bures dán ladneásaheami geahččat eará
ládje. Soaitá leamaš veahkkeneavvun sihkkarastit dáčča koloniserema
vejolaš riidduin sápmelaččaiguin. Ladni ii lean dasto dušše
dáčča rádjemearkan, muhto seammá dásis doaibman sápmelaččaid
doalahit doppe gos ledje. Jus dákkár doaibma lei, de lea
miellagiddevaš mearkkašit dan saji, go lei biddjon Várjjatvuona
njálbmái, gos áiggiid čađa várra lea eanemus sámi čoahkkeássan
leamaš Finnmárkkus.

2.2 BUORIT EKONOMALAŠ VEJOLAŠVUOĐAT GÁVPEMÁRKAN- GUOLÁSTEAPMÁI

Dáidet leamaš buorit ekonomalaš vejolašvuođat
gávpemárkanguolásteapmái 1500-logu rádjái. Dát lea deattuhuvvon earret
eará ovtta boarráseamos čállojuvvon Finnmárkku válddahallamis. Lea
alimusbisma Valkendorf gii muitala pávai, ja lea várra čállon
1512:s. Guollebivddu haga ii livčče dáččaássan leamaš Finnmárkku
rittuin: "Ii livčče orohahtti risttalaš Olbmuide dan eatnamis, jus
Guollevallji ii fillešivčče Olbmuid ásaiduvvot dohko,..."
(Valkendorf 1901: 6).

Goikeguolli máid ráhkadedje, lei dan muttos buorre go fievrriduvvui
measta buot amas "risttalaš Olbmuide". Ledje maid earenoamáš buorit
goikadanvejolašvuođat, nu ahte guolli riibbai unnimustá 10 jagi, jus
albmaládje dan vurkkodii.

Lassin guollebivdui lei maid veahá šibitdoallu, muhto dat orrot
leamaš smávva doalut. Dušše soames sávzza ja gáicca
ledje. Jáhkkimis lei dáčča smávvadálolašvuohta man birra Valkendorf
čálii. Dáčča guollebivdiid eahpesihkkaris ássanmállii heivejedje
sávzzat ja gáiccat buoremusat. Šibitdoallu 62  livččii bággen olbmuid
fuođardit 63  ja ovttahat sajis orrut.

Valkendorf lea dáčča álbmoga birra maid miellagiddevaš dieđuid
čállán eatnamiid ja riggodagaid heiveheami ektui. Geain ruovttubáiki
lei Finnmárkkus, sii eai orron ovttahat sajis, muhto johte dađistaga
ođđa báikkiide guollebivddu mielde.  Vierroolbmuin geat guollebivddu
dihte bohte dohko lei alddiineaset niesti mielde, earret eará biebmu
ja juhkamuš jahkái dahje guhkit, "muđui sii váldet buot Opmodagaset
mielde ja Ruovttubiergasiid, ja Eamidiid ja Mánáid, ja váldet daid
mielddiset go jorggihit ruoktot fas". (Valkendorf 1910: 7).

Oažžu roahkka jearrat ledje go dalá Finnmárkkus man ge meare fásta
dáččaássit geat orro doppe buolvvas bulvii. Orru nu ahte oallugat
bohte olggobealde, orro moadde jagi, ja máhcce fas ruoktot go ledje
ožžon dan ekonomalaš dietnasa man maŋis ledje
leamaš. Ealáhusstruktuvrrat fertejit maid dagahan váttisvuođaid
vearromáksi álbmoga birra sihkkaris dieđuid čállit. Olu
buddestatnamat nu go "Jemt", "Skott", ja sullásaččat, orrot
duođašteame olles Klondykedili 1500-logu álggogeahčen (Dybdahl
1974: 239).

Pávareive 1488:s duođašta maid dan stuora johtaleami 64 . Doppe
váidaluvvo namalassii man váttis lea juohkit Finnmárkku suohkaniidda,
dan sivas go ássit johtalit duohko deike, guollebivddu mielde
(Nedkvitne 1988: 42).

Goitge lassánedje ássit sisafárrema geažil, mii dagahii ahte lohku ii
unnon Novgoroda soahtamiin ii ge muđui luondduvárálašvuođaid
geažil mat ledje. Dákkár oktavuođas lei mearra dieđusge
várálašvuohtan, muhto nubbi várálašvuohtan oahppameahttun
sisafárrejeddjiide lei skurbbetdávda 65 . Valkendorfa muitalusaid mielde
dagahii dávda máŋga várremeahttun olbmo ovdii beare árrat. Go ieš ii
dovdan C-vitamiinna dárbbašlašvuođa, doaivvui luonddulihkuhisvuođa
deaividan guovllu issoras buollašiid geažil, ja galbma biepmu ja
juhkamuša geažil (Valkendorf 1901: 9).

Vaikko birgejupmi luonddu dáfus sáhtii leahkit heittot, lei hui buorre
ekonomalaš dilálašvuohta vuovdima váste guliid bivdit. Ain lei
buorre lonohallangávpi guliiguin ja gortniiguin. Dát geasuhii olbmuid
Finnmárkui, ii dušše Norggas, muhto olles Oarje-Europas. Earenoamáš
buorre haddi lei goikeguolis maŋit oasis 1400-logus. Dalle sáhtii
oažžut Bergena gávpemárkanis 6-7 kg rohkajáfuid ovtta
goikeguollekiluin (Nedkvitne 1988: 42-43). Buorit hattit dagahedje
ekspanšuvnna mii jotkkii 1500-logu mielde, ja mii lei bajimusas
maŋit jahkečuođi-oasis. Dát dáhpáhuvai vaikko goikeguollehaddi, go
buohtastahttá gordnehattiin, hedjonišgođii 1400-logu loahpageahčen
juo (Nedkvitne 1988: 44).

Sii geat leat govvidan Finnmárkku dáčča álbmotovdáneami 1500-logus,
eai leat goitge áibbas ovttaoaivilis. Leat oalle stuora erohusat
čielggadusain. Einar Niemi lea árvvoštallan Finnmárkku dáčča
ássiid logu 1520:s 2 190 olbmui, ja 1597:s (98:s) leat sus olles 4 590
olbmo. Amund Helland buohtaluslogut leat 2 930 olbmo 1597:s (Helland
II 1906: 31). Hellanda mielde livččii dáččaálbmoga lassáneapmi
leamaš bajimusas sullii jagi 1567:s ( 3 070)
olbmo. (Vrd. ássankártta, fig. 2.1. maŋŋelis.) Niemi oaivila mielde
ii lean alimus mearri 66  ovdal čuohtejagi loahpageahčen. Niemi mielde
sáhttá maid 1520-21 ja 1567 gaskkas vuohttit oalle stuora erohusaid
ássiidlassáneamis Nuorta- ja Oarje-Finnmárkkus. Nuorta-Finnmárkkus
lassánii dáččaássiid lohku 91 %:in. Oarje-Finnmárkkus lei dušše
18,6 % lassáneapmi: "Dás oaidnit čielgasit ahte sisafárren Finnmárkui
ii lean nohkan. Ássiidlassáneapmi lei ollen Oarje-Finnmárkui olles
deattuin ovdal 1520, easkka maŋŋel 1529 ásaiduvve olbmot duođas
báikkiide nuortaleappos. Koloniserenáigodat lei bárrahis ain bistime."
(Niemi 1983: 94-95.)






Govus 2.1: Dáčča ássan 1567:s Gáldu: (Niemi mielde 1985: 116)


Niemi lea muđui vuosttaš gii dákkár rehkegiid lea dahkan
historjjálaš gáldokritihkain. Su loguid ferte dan dihte eanemusat
deattuhit.

Maiddái vearrodilálašvuođat čájehit ahte sihke dáččat ja
sápmelaččat leat bures birgen 1500-logus. Gaskamearálaš vearromáksu
lei namalassii olu badjelis go dábálaš lei gosge eará sajis
Norggas. Vuotna-Finnmárkkus mávssii juohke norgalaš vearromáksi
1520:s gaskamearálaččat sullii 9 márkki. Buohtastahttojuvvon vearru
eanandoallogiliin Troanddinvuotnagáttis lei sullii 3 márkki ja
Lofuohtas ja Viestterállasis sullii 6 márkki.

Go mearragátti sápmelaččat 1567:s bohte dánska-norgalaš
vearrolisttuide, mákse sii gaskamearálaččat 7 márkki (Niemi 1979:
148). Lei veahá unnit go dáččaid máksu. Sin ekonomalaš nákca 67  ii
dáidán leat unnit. Sin máksu han lei várra seammá ollu maiddái sihke
Ruŧŧii ja Ruššii, gosa dáččat dábálaččat eai dárbbašan
máksit.

Dáččat riggo vuovdinguliin. Sápmelaččat oasálaste maid dása, muhto
lassin ledje sis vel eará resursat. Bivdu ja guolásteapmi lei
eahpitkeahttá eanemus gánnáhahtti. Náhkkehattit han ledje hui buorit
(Steckén 1964), ja ledje rabas gávpegeainnut oarjeeuropeálaš
gávpevuogádahkii, ja nuorttas Ruošša guvlui (vrd. Hansen
1984). Govvideaddjin lea go "norgga sámivearru" máksojuvvui
ruoššaruđain (Holmsen 1977:71).  Sihke gávpeguollebivdimii ja
johtalussii ledje dasto buorit konjunktuvrrat, mat ledje goappeš
čearddalaš álbmogiidda ávkin.

Eará riikkat maid atne beroštumi guolleriggodagaide, mii maid sáhtii
mielddisbuktit buriid guollehattiid olbmuide, ja dagahedje alla
vearromáksima ja riggodaga. Earret eará bođii eŋgelas fanas davás
Finnmárkui 1420-logus. Gildosat dása eai oro ábuhan nu olu (Richter
Hanssen 1990: 45).

2.3 RESURSAGEAVAHEAPMI JA ÁSSANAVÁDAGAT 68 

1500-logu maŋit oasis lassánii dáčča ássan alimus dássái maŋŋel
go koloniseren álggii. Dalle sáhttá leamaš dakkár dásis ahte
váikkuhii sámiid doaimmaide rittuin. Vaikko sii gal dieđusge dalle
nai, nu movt maŋŋel ge, unnit dahje eanet geavahedje riddoguovlluid
riggodagaid, sáhttá goitge álbmotásaideami báikeválljema ja
resursageavaheami oaivemállen leamaš ahte sápmelaččat geavahedje
siseatnamiid ja vuonaid, ja dáččat bivde guliid vuovdima váste
iežaset guollebivdobáikkiin sulluin ja mearragáttiin.

Dáid iešguđet ássanavádagaid duođašta okta dain hárve dovddus
čállosiin mat válddahallet dan guovtti čeardda eallinvuogi ja
resursageavaheami Finnmárkkus 1500-logus, ja dan lea čállán Peder
Claussøn Friis (1545-1614). Son ii lean gal ieš goasse leamaš
Finnmárkkus. Láhkaolmmái Jon Simonsson gii lei leamaš čadnon
alimusbismadoibmii Troanddimis lei su gáldu (Vrd. NBL XIV 1962:
540-550).

Finnmárkku namma, čállá Friis, ii boađe das go dušše sápmelaččat
ásset doppe ("Finner"), muhto go mearrasápmelaččat ("Søfinner")
ásset buot vuotnagáttiin, ja duottarsápmelaččat, "Fjeldfinner" dahje
"Lappfinner", váriin badjelis. Dáinnalágiin šaddá Friis vuosttažin
guhte atná doahpagiid mearrasápmelaččat ja várresápmelaččat. Dáin
doahpagiin orrot eambbo čanastagat orrunbáikái, ja unnit kultuvra- ja
ealáhusheiveheami erohusaide. Oktasašdoaba kultuvrras govviduvvo
doahpagiin "finn"- sápmelaš.

Dáččat eai ássan seammá guovlluin go sápmelaččat, muhto orro
dušše "... Sulluin ja olggumus Njárggain". Son lasihii vel ahte sii
elle guollebivdduin ja sis lei soames gussa (Claussøn Friis
almmuhuvvon 1881: 396, 397, 404).

2.4 SÁPMELAČČAT, JOHTALANKULTUVRA JA MÁRKANHEIVEHEAPMI Ottara áiggi
800-logu loahpageahčen, ja čuovvovaš čuohtejagiin, atne jáhkkimis
sámi siiddat rittuid ja siseatnama riggodagaid ráddjejuvvon guovlluid
siskkobealde.  Muhtun namakeahtes Finnmárkku-válddahallan 1500-logu
loahpageahčen govvida dákkar siidadoalu, dahje johtaleami gaskal
riddoguovllu ja siseatnama.

Doppe muitaluvvo ahte sápmelaččain ovtta jagis ledje orohagat ("huse
og bolige") njealji sajis. Geasset ledje vuotnagáttiin ja sulluin
bivdime guliid ja lottiid ja čoaggime moniid, dolggiid ja
uvjjaid. Čakčat ledje maid mearabealde ("søesiden"), gos lei
vuovdi. Fiertun bivde guliid, muhto dálkin ledje vuovddis ávnnasteame
dimbariid fatnasiidda ja stuora lahtaide. Dálvet ledje orohagat
meahcceváriin, gos ledje jávrrit ja jogat. Doppe johtaledje bohccuid
maŋis ja eará elliid ja lottiid maŋis. Giđđat ledje fas
mearabealde ("søesiden") guollebivddus fiertun. Dálkin sáhtte mannat
várrái johtalit ja bivdit, dahje dahke fatnasiid (Storm 1895: 232).

Dás muitala eanas ain johtalanheiveheami birra.  Namuhuvvon
oaiveealáhusosiid gálvvut, fanashuksen, bivdu ja guolásteapmi, ledje
maid oasit márkanekonomalaš heiveheamis.

Galgá goitge várrogas garrasit generaliseret dán namakeahtes čálli
válddahallamiid vuođul. Ođđasit dutkamat čájehit iešguđet
vuotnavuogádagaide buori heivehanmuni. Porsáŋggu birra muitaluvvo
ovdamearkka dihte ahte ii lean makkárge vuođđu ná viiddis
johtalanvuohkái go dasa mii lea čilgejuvvon (Richter Hanssen
1986:58). Porsáŋggusápmelaččaid johtalanvuođđun lei čuovvut
vuotnadorski mearragáddái giđđat, gos seammás bivde dan dorski mii
Bárentsábis bođii gátti guvlui (Richter Hanssen 1990:78).

Maŋŋel go dáččat 1200-1300-logus viiddidedje iežaset
gávpeguolásteami 69  Finnmárkku riddoguovlluide, sáhttá dat ođđa
ekonomalaš vejolašvuođaid buktán sápmelaččaide ávkkástallat
dorskeriggodagaid. Dál sáhtte eanet návccaid bidjat bivdit guoli
vuovdima váste, ja jođihit guoli haddái mii dagáhii gávpeguollebivddu
gánnáhahttin.

Okta bohtosiin dás sáhttá leahkit go Bergena gonagasgárdima
rehketdoaluin 1520 birrasiid lea čállojuvvon ahte Álttá ja Lágesvuona
(Laksefjorden) sámivearru lea mákson goikeguliin, dahje lagabui
čilgejuvvon, guolli máid ludde beahcet rádjái 70  ovdal heŋge goikat
(Nielsen 1990: 37). Nuppi márkanheiveheami-ovdamearkka 71  gávdnat
Várjjatsápmelaččain. 1599:s muitaluvvo ahte stuora oassi sis lei
olggumus vuona stuorimus guollebivdinbáikkis, Bierggis (Kiberg),
guollebivddus (Niemi 1983: 167).

Mearrasámi goikeguliid buvttadeapmi lei nu deaŧalaš ahte
dánska-norgga gonagas čálii moaitevaččat ruoŧa gonagassii
1594:s. Son váidalii go muhtun namuhuvvon ruoŧelaš juohke jagi
bođii lonuhit mearrasápmelaččain goikeguoli, namuhuvvon
gálvvuin. Gávpi dagahii norgga giehmánniid ovdii (Richter Hanssen
1986: 46).

Jens Petter Nielsen oaivvilda Álttávuona (Altafjorden) čállosiid
vuođul ahte vuotnabivdu lei mearrasápmelaččaid oaiveealáhus
1500-logu loahpageahčen, ja stuoraguolástanáiggi geažil eai
dárbbašuvvon šat jahkodagaid mielde johtit (Nielsen 1990: 78). Peder
Claussøn Friis namuha maid 1500-logu loahpageahčen sámi
gullevašvuođa goikeguollevuovdimii. Son muitala ahte sápmelaččat
eai ieža borjjastan Bergenii guliiguin, muhto vuvde dan njuolga
gávpeolbmáide (Claussøn Friis, 1881: 404)- dahje nu go leat gullan,
vuvde goit dan máid ruoŧelaččat eai oastán.

Nubbi mearkan sápmelaččaid márkanheiveheapmái leat
vearroolmmošlohkolisttut. Ruoŧa vearroolmmošloguid vuođul 1550
rájes veahá maŋŋelii 1600-jagi oaidnit ahte gávpi lei
deaŧalaš. Gálvvut maiguin mearrasápmelaččat mákse vearuideaset,
bohte obbalohkái sin resursaguovlluid olggobealde. Lunddolaš
čilgehussan dása lea ahte gálvu bođii dohko gávpedoaimmaid mielde
(Hansen 1985b: 133).

Maiddái siseatnansápmelaččat mákse vearu muhtunráje dihto meari
gávpegálvvuin, muhto doppe lei stuorit luondduoassi, dahje eambbo
gálvvut máid ieža ledje ráhkadan (Hansen 1985b: 133). Vaikko oaidnit
dákkár gávpedoaimma mávssolašvuođa riddo- ja vuotnasápmelaččaid
ekonomiijii, ii leat goitge vuođđu navdit johtalan- dahje bivdo- ja
guolástankultuvrra nohkan sis (Hansen 1985b: 137).

Mearrasápmelaččat ledje ain áŋgiris ja oahppan bivdit. Peder
Claussøn Friis namuha earenoamážit njuorjju ja nissu deaŧalaš
bivddáhassan.72 Dáid elliid "vuodja" lei deaŧalaš oassin
sápmelaččaid beaivválaš biepmus (Claussøn Friis 1881: 404).

Mearrasápmelaččain ledje maid olu lojes álddut, main ožžo mielkki,
vuoja ja vuosttá. Čakčat dolvo muhtun ráje bohccuin "dáččaide", ja
vuvde njuovvanboazun. Maiddái bivde olu gottiid. Orru nu ahte dán
bivdui dávjá atne vuođgŋinbohcco 73  veahkkin.

Eanas dovddus meahcceeallit namuhuvvojit bivddohassan. Lottiin lei
rievssat mávssolaččamus, sihke bierggu ja dolggiid dihte. Bivdu lei
dasto okta sápmelaččaid deaŧaleamos ealáhusain. Sii ieža
ráhkadedje neavvuid máid dárbbašedje. Earret eará derpe sii ieža
njuollagežiid . Mánát oahpahuvvojedje buorren dávgebáhččin unnin
juo. Lei heahpat jus bážii deaivvatkeahttá (Claussøn Friis 1881:
406).

Dábálaš šibihiin atne gáiccaid, muhto deattuhuvvo čielgasit ahte
sis eai lean sávzzat. Vuotnaássi sápmelaččat ledje dasa lássin
čeahpes skihpa- ja fanashuksejeaddjit, geat dávjá válljejedje orrut
vuovdeguovlluin, sihke ávdnasiid ja boaldámuša dihte. Go vuovddi
ledje njáskan ovtta sajes vulge eará vuovddi ohcat. Eanangilvima birra
ii lean dalle sáhka (Claussøn Friis 1881: 404). Mii oažžut jáhkkit
ahte Peder Claussøn Friis diđii unnit siseatnama sápmelaččaid
birra. Siseanan lea ain 1500-logus leamaš unnit eanet amas
borjjasteaddji norgalaččaide ja dánskalaččaide, geat ledje su,
dahje su diehtojuohkki Jon Simonssona, gáldut.

Muitaluvvo goitge ahte bivdu lei nugohčoduvvon várresápmelaččaid
deaŧaleamos ealáhus. Sii bisánedje dohko gos meahceelliid
gávdne. Muđui ledje sis maid bohccot (Claussøn Friis 1881: 498),
muhto sin birra ii leat čállojuvvon ledje go ollu vai unnán, nu go
mearrasápmelaččaid birra. Ii čállojuvvo dan ge birra movt dahje
jorahedje go obage gávpegálvun, dan máid bohccos válde.

Dieđusge eai johtalan nugohčoduvvon várresápmelaččat ge ulbmilhaga
duohko deike. Olggobealde ipmirkeahtes olbmui sáhttá goitge orron
dáinnalágiin (vrd. 5 kap. boazodoalu birra).

2.5 ČEARDDALAŠ JOAVKKUID GASKAVUOHTA

Resursageavaheami oktavuođas lea dárbbašlaš geahččat ledje go
eará oasit go ráinnas ekonomalaš oasit, mat čuhce resursageavaheami
vuohkái. Lei go ovdamearkka dihte čearddalaš joavkkuid oaidnu
gaskaneaset mainnage lágiin mielde váikkuheame?

Mii guoská dalá Finnmárkku ássiid gaskavuhtii, lei gávpeoktavuohta
goit mearrasápmelaččaid ja dáččaid gaskkas. Oalle sihkkarit
oasálaste maid várresápmelaččat dán gávpedoibmii. Muđui ii báljo
lean ovttastallan sis Peder Claussøn Friisa čilgehusaid
mielde. Daddjo muđui ahte sápmelaččat eai boahtán dákkár báikkiide
gos olu olbmot (namalassii dáččat) ledje. Nuppe dáfus eai háliidan
ge sin dohko (Claussøn Friis 1881: 404). Soaitá leamaš ággan dat go
sápmelaččaid jáhkke noaidut máhttit. Dasa jáhkke nannosit dan áigge.

Gáttut sápmelaččaid noaiddástallamiid birra soitet mielde leamaš
dagaheame daid oalle mihá sierra orrunguovlluid sápmelaččaide ja
dáččaide. Nu lea ge noaiddástallanballu leamaš mielde váikkuheame
resursageavaheapmái. Duođaštussan dán ballui bođii ovdan alimus
dásis Københámmanis. 1609:s attii Christian IV hui garra gohččojumi
Várggáidladni leanahearrái, movt son galggai láhttet sámi noaidevuođa
ektui.

Čállojuvvo doppe ahte sápmelaččain ja suopmelaččain ("Finske og
Lappiske Folk") lei lunddolaš háliidus noaiddástallat. "Nordmæn og
andre fromme folk", dahje dáččat ja eará ipmilbalolaš olbmot eai
duostan sin lahka orrut. Ja vel unnit duste ásaiduvvat vuonaide gos
olu ledje sápmelaččat. Leanahearrá galggai dárkilit čuovvut mielde,
ja čielgasit dubmet sin geat gávnnahalle noaiddástallamis. Sii galge
dubmejuvvot ja árpmikeahttá goddojuvvot ("uden al Naade aflives." (NRR
IV: 300, vrd. maid Nielsen 1990: 107).

Nuppiin sániin eai lean dušše ávnnaslaš 74  ákkat, vuosttažettiin
iešguđetlágan heiveheapmi márkaniidda ja riggodagaide, mat
mearridedje ássanbáikki válljema 15-1600-logus. Ledje eará ákkat maid,
olmmošlaš ballu ja gáttut.

Boađusin lei goitge ahte Finnmárku dego juohkásii guovtti oassái,
čearddalaš "rájiiguin": 1. Dáččaássan olggomus rittuin ja
sulluin. Dán ássama vuođđun lei eanas márkanguolásteapmi, ja maid
veaháš šibitdoallu.  2. Vuonat ja siseatnamat ledje sámi guovllut,
gos bivdu, guolásteapmi, boazodoallu ja eanandoallu lei vuođđun.

2.6 RESURSAGEAVAHEAPMI JA RIEKTEOAINNUT 75 

Riektehistorjádutki Sverre Tønnesen (1979) oaivvildii sihke dáčča ja
sámi guovllus čielga oainnu dasa ahte vánesresurssaid 76  galge
geavahit dušše sii geat beaivválaččat geavahedje guovllu. Dán
sáhttit gávdnat maid dálá áiggi gálduin.

Muorraávdnasat mat fiervái rivde leat ovdamearkan. Dáčča guollebivdi
álbmogii Finnmárkku guorba mearragáttis, ledje muorraávdnasat huksemii
ja boaldámuššan bivnnuhat. Álkimus vuohki dákkáriid dábuhit lei
fiervvás čohkket daid. Ii leat imaš jus olbmot háliidedje bealuštit
dan rievtti.

Dákkár ášši bođii hearrárievtti 77  ovdii Oslos
1578:s. Vuollásaččat Várggáidladni leanas ledje riidalan
leanahearráin, ja ožžo gonagasa addin sierralágas deattuhuvvot ain
(akto)rievtti 78  dán buori geavahit. Galggai ain leahkit nu go lei
leamaš ("som gamilt och fund hauffuer verit") (NHD I: 305).

Gonagasa addin sierraláhka dáidá sáhttit leahkit buorren ovdamearkan
dáččaid ráđđejeaddji riektedovdui 79 . Sin ássanmálle lei
eahpečielggas, ja sis lei dárbu oažžut muhtun riggodagaid
várjaluvvot guoskevaš guovllus. Jus leanahearrá šattai
aktoráđđejeaddjin meara muorraávdnasiid badjel, livččii váttis
doalahit dan ássama mii lei ja ođđa ássama vuođđudit.

Ovdamearkan mearriduvvon riggodagaid sámi geavahanriektái sáhttá
válljet Deanu luossabivddu (vrd. Pedersen 1986:kap. 2.2). Dás
govviduvvo dat hui bures. Ruoŧa gáldus sullii 1580:s muitaluvvo go
Deanuleagi siidda sápmelaččat bivde Deanus. Miellagiddevaš
gažaldat dán oktavuođas lea ahte lei go sápmelaččain aktoriekti
bivdit, bivde go iežaset lobiin, vai galge go earáin oažžut
bivdolobi.

Ovdalis namuhuvvon ruoŧa gáldu lea áibbas čielggas dás. Eai sii
máksán makkárge vearu ("Laxeskatt") bivddu ovddas. Baicca muitaluvvo
eará vearu birra máid mákse, ja dieđusge lei dat oassin dalá
golmmageardán vearuheamis. Luossabivddus ii lean vásedin vearromáksin
guđege gonagassii.

Jus oktage gonagasain livččii oamastan guollebivdinrievtti, oažžu
roahkka jáhkkit luossabivddu ovddas livččii gáibiduvvon
vearru. Maiddái dánska-norgga dieđut duođaštit ruoŧa gálduid
doallevašvuođa. Nugohčoduvvon mearrasámiolmmošlogu olis 1601:s
muitaluvvo Deanus buorre luossabivdu. Vuotnasámit eai bivdán, muhto
sii geat orro Deanuleagis bivde (Johnsen 1922: 277).

Dás duođaštuvvo ahte mearrideaddjin lei lagasvuohta
riggodahkii. Vuoigatvuođaguoddit 80  ledje sii geat orro Deanuleagis
njuolggo oktavuođas čázádahkii.  Mearrasámiolmmošlogus 1601:s
duođaštuvvo maid čielgasit ahte riggodagat ássiid fásta
geavahanguovllus ledje mearriduvvon dan gullevaš olmmošjovkui mii
dohko gullá. Doppe muitaluvvo go dáččat ledje viggan oasálastit
guolásteapmái. Jáhkkimis ledje dan dihte lohpidan gonagassii vearu
máksit vai eiseválddiin ožžot doarjaga.

Ii vel dat ge ábuhan. Sápmelaččat geat hálddašedje guollebivddu
ledje nu vuoimmálaččat ahte sii gilde dáččaid
bivdimis. Bivdingielddus ii lean dattege loahpalaš. Bivdolohpi sáhtii
addot jus mákse vearu njuolga sápmelaččaide. Sii doalahedje válddi
mearridit vearu sturrodaga.

Dát lea ovdamearkan dasa ahte sápmelaččain lei mearriduvvon guovllu
siskkobealde, mearriduvvon meahcceriggodaga ektui, nu viiddis
ráđđenriekti ahte earáid sáhtte doalahit olggobealde. Eará sámi
guovllus mas rájit leat Finnmárkui, Davvi-Romssas, leat seammalágan
riektedili vuođđočuoggát go Deanuleagis 1601:s. Doppe lei gietti
birra sáhka. Håvard Dahl Bratrein guhte lea gieđahallan dan
gažaldaga, lea ee. gávnnahan ahte ovdal jagi 1608 orro sápmelaččat
gáibideame buot gittiid Skiervvá (Skjervøy) diggerievttis 81 , báikkiin
gos lei fásta dáččaássan. Dan dahke čujuhettiin geavaheapmái mii
lei áiggiid čađa leamaš (Bratrein 1984: 30).



3. KAPIHTTAL Stáhtapolitihkalaš gaskavuođat 1600-1826 birrasiid.
3.1 NÁŠUNALSTÁHTAID GILVALEAPMI

Resursageavaheami oktavuođas leat dieđusge stáhtapolitihkalaš
gaskavuođat deaŧalaččat. Makkár stáhtat ledje oasseváldin go
geahččaledje sámi guovllu badjel fámu oažžut, ja goas bidje
rájiid? Dát han dađistaga šadde hui mearrideaddjin duohta
resursageavaheamis.

Gehččot dál movt dalá áiggi veardidedje nášunalstáhtaid dili sámi
eananguovlluid gilvaleamis, ja makkár dillái maŋimus namuhuvvomat
ledje gártan. Peder Claussøn Friisa mielde, gulle 1500 -logu
loahpageahčen sihke mearrasápmelaččat ja várresápmelaččat sihke
Norgga, Ruoŧa ja Ruošša gonagasa vuollái, ja ledje geatnegahtton
vearu máksit buot golbmasii (Claussøn Friis, 1881: 406).

Golmmageardán vearromáksin vulggii das, Claussøn Friisa mielde, go
okta gonagas ii akto nagodan vuollásis sápmelaččaid bidjat sin
noaiddástallanfámu geažil. Gonagasat ledje bággejuvvun juogalágan
soahpamuša dahkat dan čađahit.  Ruoŧa gonagas lei boahtán
veahkehit Norgga gonagasa iežas nuortasápmelaččaiguin, ja ruošša
fas bjarmalaččaiguin. Guokte maŋit namuhuvvon joavkku galge leahkit
seammá dásis noaidegoansttaiguin go sápmelaččat. Easkka go dan
guovtti fámut ledje ovttastuvvon, fertejedje sápmelaččat vuollánit.

Historjádutkkis Friisas lei gal maid eará čilgehus sápmelaččaid
golmmageardán vearromáksimii, namalassii: ..."Sii háliidedje Ráfi eai
ge makkárge Vaši Ránnáriikkaiguin."  (Friis 1881:407). Maŋit áigge
lea álki válljet dan čilgehusa. Sápmelaččat ledje maid nu
mávssolaš vearromáksit, ahte jus oktage gottii sápmelačča, de
fertii buhtadusa máksit buot golmma gonagassii (Friis, almmuhuvvon
1881: 407).

Dat mii čielgasit dáhpáhuvvá 1500-logu gaskkarájes, lea ahte máŋggat
fámut geahččalit vuolláseaset bidjat sámi
eatnanguovlluid. Guovddážis rahčamušain lei dálá Finnmárku.

Danmárku-Norggas lei unnit eanet fápmu olggumus rittuid
badjel. Dáččat geat ásse doppe, gulle Danmárkku-Norgga vuollái go
vearromáksima ja eará duopmoválddi 82  birra lei sáhka. Ii dan ge lean
Ruoŧŧa ollásit dohkkehan vel 1608:s. Dalle šadde maid Čáhcesullo
guovllu dáččat máksit vearu ruoŧelaččaide (Niemi 1983: 204).

Vuotna- ja siseatnanássit ledje dušše sápmelaččat. Sii geat
lagabus meara ásse, ledje eanas dánska-norgga duopmoválddi
vuolde. Earret sin vearrogáibideami, gáibidedje oainnat sihke Ruošša
ja Ruoŧŧa vearu sis. Maŋimus namuhuvvon lei maid gáibidišgoahtán
vearu, maŋŋel go Norga ja Novgoroda vuosttaš oasis 1300-logus
formálalaččat šiehtedje goappeš riikkaide vejolašvuođa gáibidit
vearu sápmelaččain Ivgu/Báhccavuona ja Vilgesmeara gaskkas (geahča
kap. 1.5).

Ovdal vuogáduvvon ruoŧa vearrorehketdoaluid álggaheami 1553:s eai
leat makkárge čielga dieđut, dahje leat unnán dieđut dan stuora
siseatnanguovllu birra (Smith 1938: 1). Dat mii duođai dáhpáhuvai
dalle, lei ahte ruoŧa gonagas bággolonui 83  ovttalágan
vearrogáibideami dahje bággema sápmelaččaid guovdu, seammaládje go
Bottenvika gávpeolbmát, birkarlat, ovdal ledje dahkan (Smith 1938: 3).
Áibbas čielggas lea goitge ahte lei ruoŧa váldi mii čađahii
duopmoválddi siseatnamis (Smith 1938: 4), dan muddui go sáhttá
olggobealde olbmuid duopmováldin gohčodit go eanemusat oktii jagis
finai fáldi 84  doppe. Muhtun osiin siseatnamis lei maid čielga
ruošša vearrogáibideapmi dán áigodagas.

Dánska-norgga doaibma siseatnamis čájehuvvui ovddemustá
vearrogáibideamis mii lei bieđgguid ja hui soaitimis
1500-loahpageahčen (Smith 1938: 101). Duopmováldi ee. sáhkuid
gáibideami bokte geahččaluvvui, muhto ii nu garrasit. Lea nappo
geahččaluvvon duppálduopmoválddi.

3.2. RIIDU 1600-LOGU BIRRASIID

1500-logu loahpageahčen šattai nášunalstáhtaid gaskavuohta vel
heajut. Sápmelaččat bohte dasto vel váddáset ja čavggat dillái go
ovdal. 1595:s ledje Ruoŧŧa ja Ruošša Teusinas ráhkadan šiehtadusa
gos Ruoŧŧa luobai Guoládatnjárgga gáibideamis, muhto "válddii
badjelasás" ruošša boares gáibádusaid oarjjásguvlui. Dán soahpamuša
mielde galggai rádji gaskal Ruošša ja Ruoŧa mannat Várjjaga
nuorttabealde, nu ahte Ruoŧas galggai rabas geaidnu
Jiekŋamerrii. Ruoŧa vearrogáibádus 1595 rájes, Várjjagis
oarjjáslulas gitta Divttasvutnii, lei ahte sii galge oažžut 2/3
vearus, ja Danmárku-Norga 1/3. (Niemi 1983: 199).

Formálalaččat lei dát šiehtadus ruoŧa politihka vuođđun
Finnmárkku luossajogaid ja vuonaid guovdu. Jurdda lei áibbas
čielgasit viiddidit ruoŧa fámu.

Vástádussan Teusinašiehtadussii gilde dánska-norgga eiseválddit
sápmelaččaid dán guovllus máksimis vearu ruoššaide. Maiddái
muitaluvvui sidjiide ahte sii eai lean geatnegahtton vearu máksit
Ruŧŧii. Sápmelaččaid váttis dilli boahtá earenoamážit ovdan go
sii geat rittuin ja vuonain orro, garra nihttimiiguin gielddahalle
máksimis vearu Ruŧŧii. Seammaládje nihtte ruoŧelaččat
siseatnansápmelaččaid, jus Danmárku-Norgii mákse vearu. Karl 9. ii
oppanassiige dohkkehan Danmárku-Norgga vearrogáibidanrievtti
siseatnansápmelaččain (Hansen 1985a: XXXIV).

Moivedillái vel lassin, geahččaledje maid dasa seahkánan bealit ain
bajidit vearuid. Várra jurddašedje stuorimus vearu addit
vuoigatvuođa eatnamii ja álbmogii (Johnsen 1922: 104).

Vel váddáseabbon dagahii dili dieđusge go Teusinašiehtadus ii lean
ratifiserejuvvon dahje dohkkehuvvon bealálaččain ovdal 1609:s ja
1617:s (Hansen 1985a: XVIII). Ruošša vearrogáibideapmi jotkui dasto
1602 rádjái, seammás go ruoŧelaš ja dánska-norgga bealli maid
gáibidii ruoššavearu. Namalassii sáhtte sápmelaččat dán
riidovuloš guovllus vásihit njealjegeardán vearuheami (Hansen
1985a. XIX, vrd. maid Richter Hanssen 1986: 42).

Áigeguovdilis gažaldahkan lea maid man olu vearrogáibádusat oktiibuot
dahke. Einar Richter Hanssen lea rehkenastán vearu "dábálaš jagis"
sullii 1600-logu álggogeahčen: Sápmelaš guhte mearragáttis ásai,
galggai bivdit 857 kg dorski, dábuhit 85  goikeguoli man árvu govččai
diiddu 86  , vearu ja eará fásta goluid (Richter Hanssen 1986: 46). Dan
áigahaš gaskaomiiguin ja bivdoneavvuiguin lei dat olu guolli.

Sullii jagi 1600:s manai Danmárku-Norga siseatnamii. Ruoŧŧa manai
mearragáddái, Ruošša ges lei dego gaskadilis go čuoččuhii Deanu
"Sámieatnama ja Norgga" gaskkas rievttes rádjin, ja eatnamiid das
nuorttas iežas eanamin (Johnsen 1923: 136). Várjjatnjárga gal ii lean
dán gáibádusas mielde (Selnes jahkedahton haga: 128).

Eará lassiboađusin Danmárku-Norgga ja Ruoŧa riiddus, lei ođđa ja
ovdalis amas vearuid geahččalit bidjat sámi
ealáhusdoaimmaide. Christian IV han mearridii 1609:s buot
"mearrasápmelaččaid dahje várresápmelaččaid" ("Søfinner eller
Fjeldlapper") geat geasset bohte váris mearragáddái, máksit
riikkavearu 87  ja diiddu. Eai galgan guliid bivdigoahtit ge ovdal
leanahearrás alddis dahje fálddiin ožžo lobi. Leanahearrá galggai
maid bearráigeahččat ahte sii eai addán ruoššaide eai ge
ruoŧelaččaide maide, deinna go "Allatvuohta seammá merrii gullá
dušše midjiide." (NRR IV: 299).

Dánska-norgga gonagasa čuoččuhusgáibádusa 88  ektui orru
iešvuosttaldeaddjin 89  go mearrasápmelaččat galge rikkavearu máksit
go mearas bivde. Mearkkašit maid go eará sámi ealáhusdoaimmat,
ee. boazodoallu, eai leat mearrádusas namuhuvvon. Dan dihte lea ágga
čujuhit ahte eará čállosat atnet sáni "Fieldfinner"
(várresápmelaččat) "Søfinner" (mearrasápmelaččat) sajis (NNS III:
246). Jáhkkimis lea dat rievttamus, vaikko Riikkaárkiivvas dieđihit
ahte gonagasreive ii várra gávdno šat, muhto nubbehusčálus 90 
(originála kopigirji) mii lea gohččuma 91  lagamusas, geavaha doahpaga
"Søfinner" (mearrasápmelaččat) (Reive NRA:s, dat. 11.3.1986,
Jnr. 790/86. A. 884.157 KS/OJ).


3.3 KNÆREDA RÁFI 1613: s

Ee. ledje riiddut sámi guovlluid ráđđejumi nalde dagaheame
nugohčoduvvon Kalmarsoađi Ruoŧa ja Danmárkku-Norgga
gaskkas. Ráfisoahpamuš dán soađi maŋŋel dahkkui Knæredas
1613:s. Dan rájes álge dálá Finnmárkku rájit duođas ovdanboahtit.

1613 rájes ledje rittut ja vuonat ja lagamus eatnamat siskelis, visot
Danmárkku-Norgga vuolde. Sápmelaččat geat ásse dáin guovlluin ledje
dasto aivve dánska-norgga vuollásaččat. Sápmelaččat siseatnamis
gal ledje ain duppal vearrogáibideami vuolde, muhto ruoŧa
duopmoválddi vuolde. Anár lei dasalassin vel ruošša vearrogáibideami
vuolde. Arnold Ræstada oaidnu 1613 dáhpáhusaide, lei ahte ráfi
Knæredas čulddii oasi riddoguovlluin ja sulluin eret Sámieatnamis
("Lappmarkeniin") (Ræstad 1930-33: 418).
 
Knæreda fári maŋŋel ledje dasto duopmoválddi dilit čielgasat
Finnmárkku riddo - ja vuotnaguovlluin, earret dálá
Mátta-Várjjagis. Siseatnansiiddaid guovdu ledje ain olu gažaldagat
eahpečielgasat.

Eahpečielggasvuohta guoskkai oktiibuot 6 sámi siidi nugohčoduvvon
"Lulliváris" ("Sørfjeldet") guovllus Várggáidladni leana lulábealde -
Finnmárkku mearragáddi. Lulliváris ledje dát siiddat: Guovdageaidnu,
Láhpojávri, Ávjovárri (Kárášjohguovlu), Teno ("Juxby"), Ohcejohka ja
Anár. Dát guovlu man vuolde lei ee. olles dálá Sis-Finnmárku, lei
ruoŧa girkolaš ja máilmmálaš duopmoválddi vuolde 1751 rádjái, muhto
sápmelaččat dán guovllus galge maid vearu máksit Danmárku-Norgii
seammá áigodagas.

"Lullivári" vuosteeanan lei "Davvivárri"- Guoládatnjárga. Dán guovllus
ledje olles 14 siidda. Golbma dáin siiddain, Njávdán (Neiden),
Báhčaveadji (Pasvik) ja Beahccán (Petsjenga) leat earenoamáš
miellagiddevaččat.  Dat ledje 1613 ja 1826 gaskkas Danmárku-Norgga
(Norgga 1814 maŋŋel) ja Ruošša oktasaš vearroguovlun. Siiddat
ledje goitge eanas ruošša duopmoválddi vuolde. Sin eatnamiid
váldoguovllut gullágohte Norgii 1826 rádjekonvenšuvnna maŋŋel man
Ruoŧa-Norgga gonagas ja ruošša tsára šiehtaiga. Dat lea dálá
Mátta-Várjjat suohkan.

Ferte deattuhit, daid unnánaš duopmoválddi- ja vearrogáibidan
rádjebidjamiid oktavuođas 1613:s guovllus mii dál lea Finnmárku, ahte
eai lean dát rájit dálá sátneoaiviliin. Dánska-norgga
aktoráđđenguovllus 92  máid viiddidedje vuonaide oktan lagamus
várreeatnamiidda, eai lean áibbas čielga rájit sisaguvlui. Dan dihte
oaidnit "rádje"-rievdadusaid 1613 ja 1751 gaskal.

Čuovvovaš beannot čuođi jagi, 1751 rádjái, eai čađahuvvon
makkárge rievdadeamit guovllu olgguldas stáhtapolitihkalaš
meriin. Duollet dálle sáhttet geahččalan doaimmaid maiguin áigo
gievrudit ain iešguđet stáhta fápmosajádaga 93 . Dábálaččat ii
válganan das mihkke.

Strategalaš bealis dáhpáhuvai olu, mii jáhkkimis unnidii Ruoŧa ja
Danmárkku finnmárkkugažaldaga beroštumi. Go ráfi šattai Roskildes
1658:s han oaččui Ruoŧŧa buot geainnuid máilmmeábiide máid
leaččai sávvan. Dan rájes lei olles mearragáddi Svinesunddas
Øresundii, ja Skåne birra, ruoŧa guovlu. Jus dánska-norgga
eiseválddit leat davvin Ruoŧa várálažžan oaidnán, de goit
várálašvuohta unnui dalle.


3.4 RÁDJESOAHPAMUŠ RUOŦAIN 1751:s

Ráfisoahpamušaid vuolde 1720/21, maŋŋel stuora davviriikkalaš
soađi, unnui Ruoŧa fápmu garrasit. Ruoŧŧa massii ee. viiddis
eatnamiid Ruššii, ja lei guhká maŋŋelelii ruošša deattu
vuolde. Loahppan dasa lei vel go Ruoŧŧa 1809:s fertii Suoma luoitit
Ruššii.

Go Danmárku-Norga ja Ruoŧŧa 1700-logu álgooasis šadde fas oalle
ovttadássásažžan, sohpe čoavdit soahpameahttunvuođa ráji birra mii
juo lei lulábealde. Norgga ja Ruoŧa gaskal galggai maid rádji biddjot
sámi guovlluid čađa, gos goappeš stáhtat dassážii leigga gáibidan
vearu.

Dán geažil šadde váttis meahcceguorahallamat ja šiehtadusat
dássážii go rádješiehtadus gárvánii 1751:s, mii dakkaviđe
duppalasttii Danmárku-Norgga eatnamiid Finnmárkkus. Stuora oassi dán
guovllus gohčoduvvo dál Finnmárkku-duottarin, ja dása gullet dálá
suohkanat Guovdageaidnu, Kárášjohka, stuora oassi Deanus, ja oasit
goit Unjárggas, Davvisiiddas, Porsáŋggus ja Álttás. Ráhkkananbargguid
oktavuođas mat 1740-logus čađahuvvojedje, lei dánska-norgga beali
guovddáš olmmoš, majora ja jurista Peter Schnitler, garrasit
ávžžuhan Finnmárkku-duoddara Norgga vuollái bidjat. Sus ledje
ekonomalaš ja strategalaš oaiveákkat. Ekonomalaš ákkasteapmi lei go
norgalaččat doalahivčče akto gávpevuoigatvuođaid gálvvuide máid
sápmelaččat ráhkadedje. Strategalaš ággan lei ahte Finnmárku
livččii dustenavádahkan 94  gievrrat ránnáid vuostá (Schnitler III
1985: 84).

Konkrehta boađusin 1 751 :s lei ahte Ohcejohsiida galggai Ruoŧa vuollái
šaddat, ja massii buot eatnamiid Deanu oarjjabealde, ja dat šattai
rádjejohkan. Guovdageaidnu ja Ávjovárri (Kárášjohguovlu) šadde
Danmárkku-Norgga vuollái. Anárii ii guoskan ieš rádji, muhto
Danmárku-Norga ii gáibidan vearu doppe maŋŋel 1751.

Loahppa rádjegeassin 95  1700-gaskkamuttos mielddisbuvttii
Danmárku-Norgii govda eananbihtá, Sis-Finnmárkku, dego
várjaleaddjiguovlun Ruoŧa vuostá. Dan ii báljo livčče nagodan dan
earenoamáš sámi ealáhusheiveheami haga guovllus, vuosttažettiin go
boazosápmelaččat geavahedje siseatnama duoddaris dálveguohtumin.

Gudmund Sandvik lea earenoamážit deattuhan ahte
siseatnansápmelaččaid boazodoallu dagahii duoddara Danmárkku-Norgga
vuollái, ii ge Ruoŧa vuollái. Son čállá ahte sápmelaččat
ruoŧa-norgga oktasašguovllus eai sáhttán boazodoaluin bargat almmá
geassejohttima haga mearragáddái. Dan geažil šattai boazojohtin
mearrideaddji ággan Finnmárkku-duoddara Norgga vuollái bidjat, ja
gullevaš mearragáddeguovlluide eanamin (Sandvik 1980a: 117).

Lei dasto sámi geavaheapmi mii dagáhii Finnmárkku-duoddara Norgga
vuollásažžan. Sandvik lasiha: " Ja dat berre muitomearkan leahkit
buot jurddašeamis eatnamiid ja čáziid birra sámi vuoigatvuođaid
oktavuođas maiddái dálá áiggis" (Sandvik 1980a: 119).

Ii lean gal dušše siseatnansápmelaččaid boazodoallu mii dagahii
Finnmárkku-duoddara Danmárkku-Norgga vuollásažžan 1751:s. Maiddái
riddo - ja vuotnasápmelaččat johte boazodoaluideasetguin
1700-gaskkamuttos guhkás siseatnamii dálvet. Nu ledje dat maid
deaŧalaččat rájiid bijadettiin.  Scnitler gal bealistis álggos juo
rehkenasttii guovlluid máid sápmelaččat geavahedje, dánska-norgga
rieviduvvon 96 eanamin. Dása guske eatnamat Kárášjoga/Iešjoga birra,
ja guovllut 3-4 miilla Máze lullelis (Schnitler III 1985:
159). Vuođđun sutnje navdit dán, lei go boazosápmelaččat, geat
sihke duopmoválddi- ja vearrodili dáfus ledje čielga dánska-norgga
vuollásaččat, juo geavahedje guovlluid. Dat fertii čuohcán
loahppabohtosiidda.

1751 rájes leat Finnmárkkus earret Mátta-Várjjaga leamáš dálá rájit
gitta dálá Unjárgga gieldda oarjelulli čihkii.

3.5 RÁDJESOAHPAMUŠ RUOŠŠAIN. 1826

Veahá stuorit guovlu go dálá Máttá-Várjjat lei nu movt ovdalis
namuhuvvon, ain nugohčoduvvon "searveguovlun" Ruoššain maŋŋel
1751. Dat ledje Peter Schnitlera dieđuid mielde Njávdán, Báhčaveadji
ja Beahccán. Buot dát ledje Várjjatvuona lulábealde. Dáid guovlluid
sámit ledje geasset vuotnagáttiin, gos bivde meara ja jogain bivde
luosa. Dálvet ledje siskelis, ja elle nu go eará sápmelaččat
boazodoaluin ja bivdduin. Ruoššas lei girkolaš ja máilmmálaš
duopmováldi doppe. Norga válddii dušše vearu doppe oktan Ruoššain
(Schnitler III almmuhuvvon 1985: 69 f.).

Eará dieđuid mielde oaidnit ahte dát oktasaš guovlu šattai oalle
olu almmolaš mieldečuovvumiin dánska-norgii gullevažžan 1700-logu
maŋit oasis. Ii makkárge rievdadus čađahuvvon rádjejearaldaga ektui
goitge ovdal go Norga bággejuvvui gonagaslihttui 97  Ruoŧain 1814:s.
Buorre oktavuohta gaskal Ruoŧa-Norgga gonagasa, Karl Johan, ja
Ruošša tsára ja Suoma stuorafyrstta, Aleksander I, dagahii
šiehtadallanvuođu rádjebidjamii dán guovllus. 1826:s čađahuvvui
rádješiehtadus. Dan rájes go dát sámi guovlu biddjui Norgga vuollái,
leat Finnmárkkus ja Norggas leamaš dálá gustojeaddji nannánrájit.

Sii geat fas šadde váttisvuođaide, ledje sápmelaččat geat ledje
geavahan eatnamiid guovttebealde ođđa ráji. Seammaládje go 1751 vel
viidát rádjebijadettiin, fertejedje maid Mátta-Várjjaga sápmelaččat
válljet stáhtaborgárvuođa. Oallugat Báhčaveaji sápmelaččain šadde
Ruošša vuollái, muhto vissis mearrái ožžo lassišiehtadusaid bokte
sihkkarastit iežaset árbevirolaš ealáhusberoštumiid guovllus mii
šattai norgga eanamin. Muhtumat dáin vuoigatvuođain biste measta 100
jagi, dassážii go iešguđet juonalaš vugiid bokte loahpahuvvoje
1920-jagiin (Andresen 1983).

1826 nohket nášunalstáhtaid eananviiddideamit davvin, man boađusin
šattai boares sámi ássanguovllu siskkildas juohkin alcceseaset. Lars
Ivar Hansen čilge ovdáneami mii čađahuvvui dáinna lágiin:

"Davviguovlluid eatnamiid veagaloamasteapmi 98  ja juohkin lei
áiggeáddjás doaibma, mii bisttii máŋga čuođi jagi, ja man
ruohttasat leat gaskaáiggi rájes, ja das ledje máŋga suksessiiva
áigodaga. Mannolaga sáhttá várra juohkit golmma oassái, vaikko áiggi
dáfus sáhtte muhtun muddui leahkit badjálaga:

 -Vuosttaš oasis leat birastahtti stáhtain čuoččuhusat 99  mat
-sisttisdollet gáibádusaid ja eavttuid vuoigatvuođaide iešguđet
-sámijoavkkuin vearu gáibidit, vaikko sápmelaččat eai adnon albma
-vuollásažžan dan guoski stáhtii, dan áiggi
-stáhtariektejurddašeami 100  mielde.  Nubbi oassi, mas vuosttažettiin
-ásahedje hálddahusa, ja girkolaš- ja máilmmálaš duopmoválddi
-sápmelaččaid badjel, -earenoamážit girkolaš ekspanšuvnna bokte,
-girkuid ja klosteriid huksemiid bokte ja mišuvdnadoaimmaid bokte.
-Goalmmát oassi, goas dat vuoigatvuođat ja váldi mii nášunalstáhtaid
-bealis dađistaga lei čađahuvvon, sápmelaččaid vearu mávssihit ja
-eará duopmoválddit, ohccojuvvojit "sirdojuvvot" dahje
-"konverterejuvvot" alimusriektin 1 01  eananguovlluid badjel." (Hansen
-1985: IX. Go guoská rádjebidjamiidda čujuhuvvo Aarsethii 1989: 43
-ff).

Ruoŧa ektui lei Knæredráfi 1613:s oassin proseassas mii loahpahuvvui
1751:s. Ruošša dáfus lea 1826 dan ovdáneami loahppa máid Lars Ivar
Hansen dás čilge.

3.6 LAPPEKODISILLA JA RESURSAGEAVAHEAPMI

Earenoamáš miellagiddevažžan resursageavaheapmái
stáhtapolitihkalaš guovllu ovdaneami oktavuođas gaskal 1613 ja 1826,
lea go 1751 rádjesoahpamuššii bođii lassi sápmelaččaid
vuoigatvuođaid birra. Dat lei "Første Codisil og Tilleg til
Grendse-Tractaten imellem Kongerigerne Norge og Sverrig Lapperne
betræffende". Dat gávdno maid ee. Norges traktater I (1967) (Norgga
šiehtadusain), ja 1992 rájes lea maid Norgga Lágain 1 02  mielde.

Dát lassičálus lea maŋŋel dávjá lappekodisillan gohčoduvvon. Das
galggai ollislaččat leahket seammá formálalaš stáhtus go alddis dan
rádjesoahpamušas. Dat deattuhuvvo čielgasit soahpamuša
8. artihkkalis, ja kodisilla 30. §:s.

Fágagirjjálašvuođas lea dábálaš oaidnu ahte kodisilla dušše
galggai sihkkarastit daid boazosápmelaččaid vuoigatvuođaid geat
ledje fárren. Lea goitge vuođđu jearrat ii go eará sámi
ealáhusdoaibma masa rádjebidjan váikkuhii, galgan sihkkarastot.
Ságastaladettiin dán birra, ovdandoallá Sámi vuoigatvuođalávdegoddi
vuosttaš oassečielggadusastis, ahte kodisilla 30. §:s , ja dan
ráhkkananbargguin, čielgasit boahtá ovdan ahte sámi álbmot galggai
várjaluvvot. Sámi vuoigatvuođalávdegoddi namuha maid ahte
dánska-norgga rádjefáldi 103 , Mangelsen, hui garrasit lei deattuhan
"Lappernes Conservation":a, sápmelaččaid bisuheami, kodisillain
barggadettiin. Sámi vuoigatvuođalávdegoddi joatká: "Boazodoallu lei
dušše okta máŋgga ealáhusvuođus sápmelaš geavahanguovllu
siskkobealde, man rádji jugii. Jus sámiide galggai addojuvvot
ollesárvosaš suodjalus ja vejolašvuohta ain eallit nášuvdnan fertii
sin luondduriggodagaid geavaheapmi gehččojuvvot
oppalašvuohtan. Dákkár oainnu čuovvumuššan ferte leat dat ahte
ráji rastá olles johtti álbmot lei suodjaluvvon, eai dušše sii geat
elle boazodoalus." (NAČ 1984: 18, s. 187).

Sámi vuoigatvuođalávdegotti vuosttaš oassečielggadus ii atte goitge
čielga vástádusa dasa lei go ášši nu.

Topográfalaš dilálašvuođaid geažil Norgga ja Ruoŧa rádjeguora
1751 rájes, lea Finnmárkkus, ja dasto Deanu-/Várjjatguovllus,
jáhkkimis buoremus vuođđu vuohttit geavahuvvui go kodisilla eará
ealáhussurggiide go boazodollui. Ii gos ge eará báikkis lean ođđa
rádji formálalaččat botken nu viiddis riggodatguovllu geavaheami go
dáppe.

Sámi siiddat jur Deanuleagis masse omd. buot eatnamiid Deanu
oarjjabealde. Rádji Norgga ja Ruoŧa (dálá Suoma) gaskal manai dál
Skoarrojogas Buolbmágis dohko gos Kárášjohka ja Anárjohka
gávnnadeaba, viidáseappot dohko gos Anárjohka ja Skiehčanjohka
gávnnadeaba. Bajimusas čuovui rádji Skiehčanjoga.

Sihke bivdoberoštumiide, mearra-, jávre- ja luossabivdui, ja
guohtumii ja boaldámušdábuheapmái livččii hejot váikkuhan, jus
lappekodisilla livččii sihkkarastán dušše boazosápmelaččaid
riggodagaid geavaheami nuppe bealde dan ođđa ráji. Leat ge máŋga
dilálašvuođa main vuohttá kodisilla mearrádusaid dán guovllus
duođas adnon reguleret, dahje sihkkarastit maiddái eará
sápmelaččaid vuoigatvuođaid go sin geaid oaiveealáhusvuođđun
ledje gáiddusjohttimaŧ 04  bohccuiguin.

Čuovvovaš oasis áigut geahččat dan lagabui, oaidnit leat go ákkat
doaivut lappekodisilla adnon earáide go boazodoallojoavkkuide. Dákkár
ákkaid vuođu sáhttá ee. gávdnat čujuhettiin resursageavaheami
čađaheapmái, ja muđui eiseválddiid cealkámušaide (vrd. Pedersen
1986, 1987, 1989).

3.6.1 Gávppašeapmi. § 28

Ovtta sajes lea áibbas čielggas ahte kodisillain áigo sihkkarastit
earáid go boazosápmelaččaid beroštumiid, namalassii Ohcejoga
sápmelaččaid, geat dál ledje Ruoŧa vuollásažžan,
gávpeberoštumiid. Árvvusge gustui mearrádus maid Anára
sápmelaččaide, dan dihte go sii gulle hálddašeami dáfus Ohcejohkii.

Lappekodisilla 28. § bokte ožžo duođaštuvvot
gávpevuoigatvuođaideaset dánska aktogávperivttiin 1 05 . Dat
čađahuvvui mearrádusa bokte gos Ohcejoga ássit geat ledje
rieviduvvon ruoŧa vuollásažžan ("privative Svenske Undersaatter")
rádjebidjamiin, gávppašeami oktavuođas buot dáfus galge norgga
vuollásaččaiguin ovttadássásažžan adnot. Dat guoskkai sihke sin
iežaset ráhkaduvvon gálvvuide, ja gálvvuide máid aktogávperiekti lei
dohko fievrridan. Dat galggai gustot sihke dalle, ja boahttevaš
aktogávperiektemearrádusaide, ja dasto vel eará gávpeásahusaide mat
boađášedje dohko. Áidna várašupmi ovttadássásašvuođas lei ahte
ruoŧa vuollásaččain ii galgan seammá riekti vealggás váldiŧ 06  go
dánska-norgalaččain.

Luossa lei okta deaŧaleamos gálvvuin mii Ohcejohsámiin lei
vuovdimassii. Dalle lei dieđusge hui dárbbašlaš sihkkarastit ahte
ođđa rádji ii hehtten sin luossa- ja eará gálvogávppi. Dát gálvu
vuvdui hui ollu lagamus aktogávperiektebáikkis Gollesullos
(Gullholmen) mii lei Deanodatnjálmmis. Doppe vižže maid eanas
gálvvuid máid ieža dárbbašedje.

Lappekodisilla 28. § ii lean makkárge oađđi mearrádus. 1791:s
muitaluvvo omd. go Ohcejoga ássit rádješiehtadusa bokte ožžo buot
gálvvu máid dárbbašedje norgga gávpebáikkiin, muhto eai fal vealggás,
dušše duksaruđain (Sund 1791. Åbo Tidning No. 3). Sullii 1790 rájes
lea maiddái nubbi girječálli mii gávnnaha ahte § 28 sisttisdoallá
earenoamáš ovdamuniid Ohcejohsápmelaččaide, gávppašeami
oktavuođas Norggain (Hülphers, 1921: 192).

3.6.2 Stáhtarievttalaš 107  gullevašvuohta

Ohcejohsiidda sápmelaččat geat ledje geavahan eatnama guovttebealde
Deanu gaskal Buolbmága ja gokko Kárášjohka ja Anárjohka gávnnadeaba,
masse nu go juo namuhuvvon buot eatnamiid oarjja- ja davábealde Deanu
1751:s. Sii geat dán guovllu ledje geavahan, galge dan rájes leahkit
Ruoŧŧii gullevažžan. Dat boahtá ovdan rádjesoahpamuša
2. artihkkalis. Doppe han lei šiehtaduvvon ahte Ruoŧŧa ja Ruoŧŧa
akto ("Eensidig og allene") galggai viežžat buot vearu Ohcejoh- ja
Tenosápmelaččain (unna siiddaš máid dávjá logahalle ovttas
Ohcejogain).

Eanas gáldut čujuhit goitge dasa ahte Deanuleagi sámit, álggos eai
mearkkašan nu olu riikkaráji bidjama guovdu iežaset guovllu. Dása
oaidnit ovdamearkka sullii 20 jagi maŋŋel go rádjesoahpamuš
dahkkui. Dalle ledje dánska-norgga ja ruoŧa eiseválddit ain nággeme
viđa namuhuvvon bearraša stáhtagullevašvuođa birra. Ášši
fievrriduvvui ruoŧa diggái Ohcejohkii 1770:s, maŋŋel go
dánskalaččat ledje čuoččuhan bearrašiid alcceseaset gullat
(vrd. Pedersen 1994).

Guorahalakeahttá movt ruoŧa ja dánska-norgga bealde formálalaččat
ákkastuvvui, lea goitge buorre árta namuhit movt dát, ja eará
bearrašat geavahedje luondduriggodagaid. Maiddái 1751 maŋŋel orui
geavaheapmi áibbas rádjeváikkuhusaid haga.

Sii eaiggádušše (ägare) ovtta meare gittiid, guohtumiid ja
guollejávrriid goappašiid bealde ráji. Guohtumiid atne ee. gusaide,
sávzzaide ja bohccuide.  Sii ledje maid bivdán Jiekŋameara
("Ishafvet"), Deanu ja dieđusge unna jávrrážiid goappašiid bealde
ráji. Riektegirjjiš 08  deattuhuvvo ahte sii eai lean
boazosápmelaččat, muhto guollebivdi sápmelaččat ("fiskare
Lappar").

Dán áššis oaidná čielgasit ahte eiseválddiin ledje váttisvuođat
gávnnahit ja čilget daid sápmelaččaid stáhtagullevašvuođa geaidda
rádjebidjan lei guoskan. Eatnamiid ja čáziid árbevirolaš
áigodatgeavaheapmi 109  guovttebealde ráji dagahii dan.

Go njuolgut lappekodisillii guoská, de gávdnat dás čujuhusaid muhtun
kodisillamearrádusaide, vaikko ii lean boazosápmelaččaid birra
sáhka. Riektegirjjis boahtá ovdan ahte formálalaččat gulle dát
bearrašat Norgii, go dálvet orro Deanu norggabealde, dan dihte go
kodisilla 4.§:s mearriduvvui ahte sápmelaš gullá dan riikkii gos su
dálvevearroeanan lea.

Vaikko ruoŧa eiseválddiin ledje ollu ákkat sin goitge ruoŧa
vuollásažžan atnit, de čájehuvvo dáinna áššiin ahte
stáhtagullevašvuođa 110  mearrideamis lei lappekodisilla áigeguovdilis
riekteneavvu 111 , ležže dál boazosápmelaččat dahje eai.

Ii sáhte goitge dán ášši vuođul cealkit ahte lappekodisilla
sihkkarasttii maiddái eará ealáhusdoaimmaid go boazodoalu nuppebealde
ráji. Dán oaidnit dárkileappot go duohta dili geahččat 1751
maŋŋel, go lei sáhka Ohcejoga- dahje Deanuleagisámiid eará
árbevirolaš ealáhusain.

3.6.3 Lappekodisilla § 12. Bivdu ja guolásteapmi

Formálalaččat soaitá ovddemustá § 12 mii beroštahttá eanemusat go
galgá guorahallat man muddui kodisilla guoskkahii rádjesápmelaččaid
resursageavaheami mas ii lean boazodoaluin njuolgut dahkamuš. Dát
paragráfa guoskkaha fárrensápmelaččaid bivdo- ja
guolástanvuoigatvuođaid dan nuppi riikkas. Ruoŧa sápmelaččat
ožžo visot vuoigatvuođaid bivdit ja guolástit seammá dásis go
norgga vuollásaččat. Norgga beale sápmelaččat ožžo ges seammá
vuoigatvuođaid sámieatnamis Ruoŧa bealde. ("Lapmarken paa den
Svenske side").

Olggosfárren sápmelaččat buohtastahttojuvvoje riikka iežas
vuollásaččaiguin go bivdo- ja guolástanvuoigatvuođaid birra lei
sáhka. Eahpečielga čuokkis lea gustui go riekti dušše sidjiide
geat bohccuiguin johte ráji rastá. Hui oppalaččat sáhttá várra
dadjat ahte ii oro áibbas jáhkehahtti ahte boazu iešalddis galggai
vuođđun sápmelaččaid resursageavaheami vuoigatvuođaide. Dan dihte
sáhttá dušše duohta geavaheami duođašteapmi 112  muitalit dan.
3.6.4 Mearraguolásteapmi

Áššis mas nákkáhalle dan viđa bearraša birra, daddjui ahte sii
ledje álo leamaš guollebivdisámit ("fiskare Lappar"), ja ahte sii
ledje maid mearas bivdán (vrd. kap. 3.6.2). Dás vuhtto ahte
Ohcejohsámiid árbevirolaš mearraguolásteapmi jotkkii ain 1751
maŋŋel. Jus dulko dahje geavaha kodisilla dainna lágiin ahte dušše
boazosápmelaččat ožžo vuoigatvuođaid nuppi riikkas, livčče dan
vuođul siseatnansápmelaččat geat eai lean boazosápmelaččat
šaddan heaitit mearrabivdduset.

Dákkár heaitin ii oro čađahuvvon gosge. 1773:s čállá
gávpehálddašeaddji 113  Deanus reivve ámtamánnái, mas boahtá ovdan ahte
measta buot "ruoŧa" Ohcejohsápmelaččat orrot Gilivuonas
(Kjøllefjord) ja Deanu suohkanis guolásteami dihte giđđat ja geasset
(14.5.1773. SATØ. FA. Skr.fgvBiA 1772-73. Pk. 39).

Sáhttá leahkit hui miellagiddevaš geahččat geavaheami
lappekodisilla ektui, ja jearrat soahpá go dat dasa jus dušše
boazodoallo-/ johttisápmelaččat ožžo sihkkarastot rivttiid maiddái
eará ealáhusdoaimmaide nuppebealde ráji. Dás oaidnit ahte measta buot
("Næsten alle") Ohcejohsámit bivde mearas, ii ge oktage dan gohčodan
lobiheapmin. Ii ge gosge dán gáldus muitaluvvo ahte
ruoŧabealsiseatnama sápmelaččain ii livčče ollislaš
vuoigatvuohta ain bivdit mearas.

Gávpeolmmái váidalii dušše go eai máksán diiddu bivddus. Eanasoasi
guliin oainnat dolvo dálvemárkaniidda Ohcejohkii ja vuvde
goikeguollin. Oktiibuot sáhtte leahkit olles 4 500- 5 000 kg (250-300
våger) máid ain dolvo, mii lea sullii seammá go 20 000 kg njuoska
guolli.

Ođđasit gáldut orrot maid duođašteame ahte Ohcejohsápmelaččaid
vuotnabivdu ii lean mihkke riidogažaldagaid 1 14 . Dán oktavuođas
muitaluvvo 1790:s ahte sihke Ohcejoh- ja Anárolbmot geat ledje diiddu
máksima vuostá, bivde Deanus ("Ishafvet") juohke geasi. Guollebivdu
lei deaŧalaččamus olggosfárrenágga, vaikko sis ledje gal bohccot
maid mielde, mat guhto rási mearragáttis (Sund 1791).

Okta eará seammaáiggi girječálli deattuha nuppe bealis
Ohcejohsápmelaččaid boazodoalu, muhto lasiha ahte muhtumat bivdet
mearas "...go lea earenoamáš lohpi sis,..." (särskild tillstånd för
denna orten,...) (Hülpers, 1921: 192). Dan maŋit dilálašvuođas
sáhttá jearrat makkár eará earenoamáš lohpi dat livččii go
lappekodisilla § 12.

Ohcejohsápmelaččaid mearraguolásteami oktavuođas sáhttá maid
oaidnit ahte goit muhtun báikkiin ledje bistevaš huksehusat,
o.m.d. guolleáittit. 1806:s gullat ee. ahte "Kronolensmann Høegmann"
eaiggádušai áitti Uhca-Lágesvuonažis
(SAK. FA. kpb. 1806. Cronobefalingsmand Westbergii,
28.3.1806). Høegmanna ealáhusheiveheamis ii vuhtto gokkoge ahte son
lei boazosápmelaš. Sus ferte dasto leamaš eará riektevuođđu
guolástit, ja eaiggáduššat visttiid Lágesvuonas.

Lappekodisilla dulkoma mearraguolásteami birra lea pastor Fellman
čállán 1851:s. Son orui 11 jagi Ohcejogas, 1820 rájes 1831 rádjái, ja
oaččui dan bokte eaŋkildieđuid báhpasuohkana dili birra. ("P.m. i
anledning av ifrågasatt gränsespärrning mot Norge". Fellman IV
1906:246 f.). Buohkat geat háliidedje, sáhtte dalle hehttekeahttá
mannat vuonaide, earenoamážit Várjjagii, guliid bivdit go dan
dárbbašedje. Eai obage biddjon makkárge hehttehusat sidjiide. Son
čuoččuhii 115  áibbas eavttuidhaga 1751:s ahte čielgasit
sihkkarastojedje ruoŧa sámiid, ja dasto Ohcejoh- ja
Anarsápmelaččaid, boares guollebivdinvuoigatvuođat Jiekŋameara
gáttis (Fellman III 1906: 252). Sus lei dette boastut go maid
oaivvildii dán vuoigatvuođa nohkan 1826:s.

Earenoamážit Anáris lei mearrabivdin dássedeabbo go Ohcejogas,
Fellmanna bargojagiin 1820-logus. Gos guokte dahje eambbo olbmá ledje
viesus, galggai dábálaččat "doaimmalaččamus" meara vuolgit
bivdit. Dán dahke Fellmanna oaivila mielde 1751 rádješiehtadusa
mielde gos sin bivdinriekti mearas deattuhuvvui (..."fiskerätt i
ishafvet (som) dem uttryckligen förbehålles...").

Maiddái eará girječállit Suoma bealde ledje dan oaivilis ahte
kodisilla attii oppalaš vuoigatvuođa Suoma sápmelaččaide
o.m.d. bivdit Finnmárkku vuonain. Gabriel Rein lei okta sis geat
oaivvildedje ahte nugohčoduvvon rádjedahppan 1 16  1852:s dahkkui go
norgga eiseválddit eai doahttalan 1751-soahpamuša ja
rádjegeassimiid("gränsvärket") suoma sámiid
guollebivdinvuoigatvuođaid ektui (Rein 1867: 290., vrd. maid
kap. 5.10 rádjedahppama birra).

Eanas orru duoŧašteame ahte mearrabivdui man čađahedje
ruoŧa/suoma ja suoma/ruošša bealde sápmelaččat geain eai lean
bohccot, ii lean rádjegeassin vahágin. Bivdu jotkojuvvui nu go ovdal
maŋŋel 1751, ja maŋŋel 1809, go Suopma šattai stuorafyrstaváldin
ruošša tsára vuollái. Norgga eiseválddit eai hehttegoahtán bivddu
ovdal lagamus logijagiin ovdal 1852 (Vrd.kap. 7.10.1).

Jus namuhuvvon mearrabivddus lei formálalaš eaktu, dahje "særskild
tillstånd", nu go Hülpers čálii 1790 birrasiid, de ii dáidde sáhttit
lappekodisilla mearrádusaid garvit.

3.6.5 Luossabivdu

Movt lei dasto luossabivdduin? Dát lei eanemus guovddáš ealáhussan
sidjiide geat eai johtalan bohccuiguin. Go ođđa rádji galggai mannat
Deanus Buolbmágii ja bajásguvlui, gos oba olu bivde luosaid, de
livččii dieđusge mielddisbuktán measta čoavddekeahtes
váttisvuođaid jus boares geavahanmálle galggai lihkahallot. Dat nappo
ii dáhpáhuvvan ge . Guollebivdu jotkkii nu go ovdal, ja ássit sohpe
ee. iešguđet vugiid movt searvebivddu čađahedje badjel ráji,
o.m.d. goldima ja golgadaga oktavuođas, mas atne golgadeami ja
buođuid.

Deaŧalaš lei oktasaš doariš 17  mii juohke geasi čuođi jagi
áigodagas sullii 1770 ja 1870 gaskal, measta buođui 118  olles joga
vuollelis báikki gokko Kárášjohka ja Anárjohka
gávnnadeaba. Oasálaččat bivddus ledje Kárášjohsápmelaččat ja sii
geat ásse bajimusas Ohcejoga diggerievtti ruoŧa-suoma bealde,
maŋŋel 1809 suoma-ruošša bealde. Sii sohpe 1830-jagiin bidjat
oktasaš buođu 119  Anárjohkii, mii lei rádjejohka. Rádjesápmelaččain
lei dasa lassin siskkáldas šiehtadus ráji badjel, Buolbmátjoga
luossariggodagaid geavaheami birra (vrd. Pedersen 1986, 1988, 1992).

Ovdalis namuhuvvon lágidemiin ii čujuhuvvo njuolga lappekodisillii,
muhto gávdnat maid gálduid mat čájehit ahte lappekodisilla
njuolggadusaidisguin váldui atnui luossaáššiid oktavuođas, vaikko
eai lean boazosápmelaččat oasálažžan áššis. Čielgaseamos
ovdamearka lea 1800-logu álggogeahčen. Duogážin lei riidu
luossabivddu birra gaskal Kárášjohsápmelaččaid ja muhtun
Ohcejohsápmelaččaid (vrd. NAČ 1984: 18, s. 188 ja Pedersen 1989:
197 ff).

Dánska-norgga fievrriduvvon ákkasteami vuođul orro sii čielgasit
dohkkehan lappekodisilla riektevuođđun Kárášjohsápmelaččaid
luossabivdui. Sin oaivila mielde lei luossabivdu ráji bakte gullan
Kárášjohkalaččaide sihke ovdal ja maŋŋel rádjesoahpamuša. Nu lei
dat suodjalussan dán vuoigatvuhtii. Dákkár suodjalanjurdagiin álggos
ákkastedje ahte riidu Ruoŧa Ohcejohsápmelaččaiguin galggai
gieđahallot kodisilla riektemeannuparagráfa 120  (§ 22) mielde, mii
livččii buktán garraseamos dánska-norgga/sámi váikkuheami bohtosii.

Áššis bođii duopmu ruoŧa dikkis Ohcejogas 1801:s, muhto duopmu ii
dohkkehuvvon go eai lean čuvvon lappekodisilla njuolggadusaid
lágariekteolbmáid 1 21  nammadeami dáfus. Ruoŧa duopmár guhte lei
riektešiehtadusaid jođihan, biddjui barggus eret go ii lean čuvvon
kodisilla njuolggadusaid. Maiddái ruoŧabealde atne dasto
lappekodisilla lunddolaš neavvun go riidduid galge čoavdit
Deanuleagi sápmelaččaid gaskkas, geat ledje guovtti stáhta borgárin
šaddan 1751 rádjebidjama maŋŋel.

1830 birrasiid vuhtto čielgasit ahte lappekodisilla njuolggadusaid
galggai čuovvut luossabivdoriidduin ráji bakte. 1820-logus leat
muđui dieđut ahte Anársápmelaččat bivde luosaid Kárášjogas
guhkkin norggabealde, lagabui čilgejuvvon Bávttajogas. Ii leat
veadjemeahttun ahte guollebivddu lobi vuođđu sáhttá lappekodisillas
gávdnot (vrd. Pedersen 1986, 4. kap.).


3.6.6 Čoahkkáigeassu. Lappekodisilla

Go jearrá sihkkarasttii go lappekodisilla dušše boazosápmelaččaid
rivttiid, sáhttá ovddemustá čujuhit go Ohcejohsápmelaččaid
gávpevuoigatvuohta váldui mielde lappekodisillii, lea dat čielga
ovdamearkan ahte ii dat lean dušše ráhkaduvvon eretfárren
boazosápmelaččaid dárbbuide.

Oaidnit maid ahte muhtun kodisilla mearrádusain leat adnon guorahallat
nugohčoduvvon guollebivdisápmelaččaid dahje dávjá gohčoduvvon
johkasápmelaččaid ("Fiskarlappar") stáhtagullevašvuođa.

Muđui lei geavatlaš dilli mearraguolásteamis ahte buohkat Ohcejogas
ja Anáris geat dan háliidedje, besse bivdit lagamus vuonain, norgga
eiseválddiid vuosttaldemiid 1 22  haga. Dás leat maid áššit main
vuohttá ahte lappekodisilla, várra earenoamážit dan § 12, leat
lobalašvuođa 123  vuođđun leamaš.

Jus vuosttalda ja dadjá siseatnansápmelaččaid guolásteami soaitit
leamaš árbevirolažžan, muhto ii regulerejuvvon geavaheapmin, ferte
nuppe bealis muitit ahte dákkár geavaheapmi galggai nohkat dan nuppi
riikka guovllus, jus ii lean lappekodisilla mearrádusaid vuođul.

Go guoská luossabivdui, čájeha luossariidu Kárášjoga- ja Ohcejoga
dáloniid gaskkas 1799-1808 jagiin, ahte norgga eiseválddit sihke
ámtta- ja ráđđehusa beales atne rádješiehtadusa (lappekodisilla)
vuođđun Kárášjohkalaččaid joatki hehttekeahtes
bivdovuoigatvuođaide Deanus. Kodisilla riektemeannumearrádusat ledje
maid dán ášši oassin eiseválddiid áššemeannudeamis, sihke
Københámmanis ja Stockholmmas. Ruoŧa bealde bijahallui duopmár
barggus eret, nu go muitaluvvon ovdal, go ii lean ollásit čuvvon
kodisilla njuolggadusaid, go dán áššis bođii duopmu Ohcejoh-dikkis.

Obbalohkái vuhtto čielgasit ahte Deanuleagiguovllus lea
lappekodisilla geavahuvvon máŋgga sajes, ležže dál ášši
oasálaččat boazosápmelaččat dahje eai. Dás vuhtto máŋgga sajes
ahte lappekodisilla sihkkarasttii stuorit joavkku beroštumiid go
dušše johtti boazosápmelaččaid. Dan dihte ledje váikkuhusat
resursageavaheapmái rájiid rastá.

Boazosápmelaččaide lei kodisilla áibbas deaŧalaš. Ovdal 1854 lei
lappekodisilla áidna oppalaččat čállon riektegáldu mii gieđahalai
sin riektedili (Jebens 1986: 217).


4. KAPIHTTAL

Ealáhusat ja álbmotdilálašvuođat, 16- ja 1700-logus

Dálá Finnmárku vuođđuduvvui áigodagas 1600-álggogeahčen 1826
rádjái. Fylkka rájit biddjojedje Knæredráfi bokte 1613:s, Ruoŧa
rádješiehtadusa bokte 1751:s ja Ruošša rádjesoahpamuša bokte
1826:s. Stáhtapolitihkalaš diliin čađahuvvojedje nappo hui stuora
rievdadusat. Ássiide guoski dilit rivde unnimusat seammá ollu.

1800-logu rádjái lei dilli nu ahte dáččaid lohku
njieiai. Sápmelaččat lassánedje (geahča govvosa 4.1
vuolábealde). Dasa lassin bohte kvenat 1700-logus, geaid logu eat
dieđe. Ássiid dilálašvuođa rievdadusat dáhpáhuvve buohtalaga
resursageavahemiin.

Dáččaid ealáhuseallimis lei gávpeguolásteapmi ain deaŧaleamos
doaibma, muhto sii maid dađistaga ássagohte bieđgguid ja
šibitdoallu šattai deaŧaleabbo. Sápmelaččaid bivdoservvodat maid
báidnui, ja rievddai nu ahte muhtumat bargagohte bohccuiguin maiguin
johte, earát fas geavahedje eanet áiggi šibitdollui ja
guolásteapmái. Olu sápmelaččat barge lotnolasat buot namuhuvvon
ealáhusaiguin. 1700-logu álggu dovdomearkan lea vel go ođđa čearda
bođii searvái resursagilvui, namalassii kvenat. Sis lei muhtun muddui
veahá eará ealáhusheiveheapmi go dáččain ja sápmelaččain.




Finnmárkku iešguđet čearddalaš joavkkuid demográfalaš
ovdáneapmi. 1567-1910

                                                                                          

  Sápmelaččat Dáččat Kvenat



Govus 4.1: Finnmárkku iešguđet čearddaid demográfalaš
ovdáneapmi. 1567-1910.

Logut gusket iešguđet čearddaide dánska-norgga duopmoválddi
vuolde. (Ovdal 1613 lei buot sápmelaččaid duopmováldedilli oalle
eahpečielggas). 1751 rádjái gustojit logut dušše vuotnaássi- ja
riddoássi sámiide (earret dálá Mátta-Várjjaga). Obba siseanan šattai
dánska-norgga aktoráđálaš allatvuođa 124  vuollái 1751:s. Govas
oaidnit dán das go sápmelaččat lassánedje olu. 1826:s šattai
Mátta-Várjjat norgga aktoráđálaš allatvuođa vuollái. 1835 rádjái
rehkenastojedje sápmelaččat ja kvenat oktan. Kvenaid lohku gal lei
oalle unni dassážii.

Dáčča ássiid logu heajos ovdáneapmi váivvidii dánska-norgga
eiseválddiid hui sakka. Dáčča ássiid logu njiedjan lei eahpitkeahttá
áittan formálalaš eananvuoittuide máid muđui ledje ožžon.

4.1 MÁRKANGUOLÁSTEAMIS HEDJONIT KONJUNKTUVRRAT 1600-LOGU
4. RÁJES. DÁČČA HEIVEHEAPMI RIEVDÁ. VUOSTELASVUOĐAT SÁMI ÁSSAMIIN.

Dáčča-ássit Finnmárkkus ledje čoahkkanan guollebivdobáikkiide olles
vuosttaš koloniserenáigodagas. Nu lei dilli 1500-logu loahpageahčen
ain. Dan dihte lei dát álbmot hui rašši go lonohallandilálašvuođat
rievddadedje guoli ja ealiheapmái dárbbašlaš gálvvu dáfus máid
oastit šadde - dahje nuppiin sániin hui rašši heajos guollehattiid
áigge. Guollebivdoolbmuin lei dušše guolli luohtehahtti
gávpegálvun. Guollebivdi lei áibbas stuoragávpeolbmáid hálddus. Dan
birra čállá Alf Kiil eambbo (Kiil, vuođđologu 125  haga).  Dat
šattai bahča duohtavuohtan Finnmárkku dáčča ássiide, go
lonohallandilli gaskal gortni ja guoli issorasat hedjonii 1500- ja
1600-logus.

Hattit hedjonišgohte 1500-logu álggu rájes juo. Dan jahkečuođi
vuosttaš oasis sáhtii goitge oažžut 3 kg rohkajáfuid juohke
goikeguollekilu ovdii. Jahkečuođi maŋit oasis lei gahččan 1,9 kg
rádjái, ja 1600-logu loahpageahčen lei vel heajut lonohallandilli,
1,4 kg. (Nedkvitne 1988:42). Seammá dilli lei eará gálvvu dáfus,
ovdamearkka dihte sáltti (Kiil vuođđologu haga: 10). Guolis lei
njuolgut olu unnit árvu go ovdal.

Diehtogirjjiin norgga ekonomalaš historjjá birra gaskal 1500 ja 1850,
čujuhuvvo maid ahte sii geat eanemus ledje gávpeguolásteami duohken,
sidjiide čuhce hedjonan konjunktuvrrat garrasepmosit. Dan dihte unnui
ássiidlohku riddoguovlluin olu báikkiin Davvi-Norggas. Lofuohtas ja
Viestterállasis almmotge dušše gaskaboddosaččat unnui
olmmošlassáneapmi. Dát čilgejuvvo dainna go doppe ledje heajos
guollehattiid áigge dohkálaš eanandoallovejolašvuođat, nu ahte
dietnasat bohte ovttaide. Áibbas davvin riikkas lei ealáhusvuođđu
eambbo ovttageardán. Dan dihte čuzii dáidda servvodagaide
garrasepmosit (Dyrvik, j. ea. 1979: 26).

Vaikko lei ge veaháš šibitdoallu dáččain Finnmárkkuvuonas juo
ovdal 1600-logu heajos konjuktuvrraid áigge, orru goitge čielggas
ahte dál šattai bággu eará ealihanvejolašvuođaid gávdnat (Nielssen
1985: 116/119). Dát mielddisbuvttii muhtun rievdádusaid dáčča
ássanmállii.

Muhtumat guđđe Finnmárkku, ja sii geat báhce, ohcagohte eará
ealáhusaid. Šibitdoallu lei dábálaččamus. Eananriggodagat boares
guollebivdobáikkiid olggumus mearragáttis ja sulluin eai lean dattege
nu buorit. Dan dihte ledje vuonat bivnnuhis guovllut (Nielssen 1984a:
102).

Dáčča ássan šattai eambbo dábálažžan maiddái siskelis
vuonain. Dán rievdadeami ja daid riidduid birra mat bohciidedje
diehtit mii eambbo, go buohtastahttit Finnmárkku riddoguovlluid
vuosttaš koloniseremiin 1300-logu rájes maŋás
(vrd. kap. 2.2). Čielgaseamos ovdamearkan dasa mii gávpeguolásteami
heajos konjuktuvrraid boađusin lei, lea várra Álttávuonas (Nielssen
1984a). Doppe viiddui dáčča ássan siskelii vuonain go ovttage eará
vuotnaguovllus dan áigge. Dáinnalágiin mannagođii jagiin maŋŋel
1610, goas Ákšovuotna (Øksfjord) lei Álttávuona lagamus dáčča
ássanguovlu (Nielssen 1984a: 102). Vuotnasápmelaččain ledje maid
šibihat, mii mielddisbuvttii duohta resursagilvvu guovlluin gos
sápmelaččat ledje aktoráđálaččaŧ 26  leamaš ovdal. Dáčča ássan
oainnat bođii guovlluide mat dassážii ledje leamaš sámi
guovlun. Lei seammá go: "... dáččat bohte sápmelaččaid sadjái
álbmogin oalle olu deaŧalaš ássanguovlluin". Álttávuotna 1600-logus
lea buorren ovdamearkan. Doppe ledje hui unnán dáččat sápmelaččaid
ektui, muhto sii nagodedje: "... dáppe maid nu go muđui ge
alcceseaset rievidit buoremus orrunbáikkiid áigá juo." (Nielssen
1984a: 101).

Go galgá čilget dáčča fárrema Álttávutnii, ferte maid muitalit
politihkalaš historjjá. Ruoŧa riidduid oktavuođas, ja Kalmarsoađi
oktavuođas, huksegohte 1611:s ladnerusttega Ladnesullui
(Årøya). Juste 1611-12:s namuhuvvo maid Ladnesuolu maŋimus geardde
sámi ássanguovlun. Dat 7 sámi bearraša geat ásse doppe,
bággejuvvojedje árvvusge fárret (Nielssen 1984a: 101).

Dáid konkrehta dieđuid vuođul oaivvilda Alf Ragnar Nielssen ahte
máŋga ášši dagahedje dáččaássama viiddideapmái: "...dáčča
ássamis sihke Dálbmeluovttas (Talvik) ja Ladnisullos ledje njuolga
čanastagat "Altenhus ladnái". Ladni ceggejuvvui suodjin ruoŧa
gáibádusaid vuostá Álttá sámivutnii, ja jáhkkimis oidne eiseválddit
dáčča ássama vuonas vejolaš suodjalussan vejolaš ruoŧa
gáibádusaid vuostá maŋŋel. Dáččat leat sihkkarit ávžžuhuvvon
vutnii ásaiduvvat, ja dan dihte sáhttit dadjat Álttávuona dáčča
koloniseremis leamaš sihke politihkalaš ja ekonomalaš ákkat."
(Nielssen 1984a: 104).














Ássanbáikkit ovdal jagi 1600 Ođđa ássanbáikkit 1600-1620










Govus 4.2: Kárta čájeha Finnmárkku vuonaid dáčča koloniserema
áigodagas 1600-1620 Gáldu: (Nielssena mielde 1984a: 102)


1600-logu mielde ledje máŋga riekteášši dan dihte go dáččat válde
sámi ássanguovlluid siskkit Álttávuonas. Boađusin dáin áššiin lei
dávjjimusat ahte sápmelaččat vuoittahalle, ja masse boares
rivttiideaset guovllus. Riektegirjjiin dattege eai leat sin
ákkasteamit ja riekteoainnut (Nielssen 1990: 124).

Lea čielggas ahte gaskal 1600 ja 1620 dáhpáhuvai olggut guovlluin
eanas Finnmárkku stuorit vuonain, prinsihpalaččat seammá go
Álttávuonas (vrd. gov. 4.2 bajábealde). Dáin báikkiin eai lean
ladnerusttegat dahje sullásaččat. Čilgehussan ferte dasto leahkit
ahte riddoguovlluid hedjonan ealáhusdilálašvuođat bággejedje muhtun
ráje dáčča ássiin sámi aktoráđđenbáikkiide.

Vaikko rievdadedje ealáhusaid stuorit šibitdoalu guvlui, dan dihte go
guollebivddus ledje heajos konjunktuvrrat, de čájehuvvo ahte dat ii
goitge nagodan doalahit dáčča ássama ovddeš dásis.

Márkanguolásteami dilli hedjonii vel eambbo 1600-logus. 1630 birrasiid
šattai dilli earenoamáš váttis. Finnmárkku guolásteaddjit šadde
máksit 10 voaga (1 våg: 17,95 kg) guoli ovtta jáfofárpala
ovddas. Dušše golbmalot jagi das ovdal mákse 3-4 voagain seammá
meare jáfuid. Juste dáid jagiid bihko ge nealggi 127  muhtun
diggebáikkiin Finnmárkkus (Nielssen 1985: 123).

1600-logu mielde bisanii jáfofárppalhaddi 5-7 guollevoagai, mii lei
sullii beali eambbo go máid mákse ovdal heajos áiggi. Čáhppesjagit
guollebivddu guovdu eai buoridan dili. Dát váikkuhii olu máŋgga
dáfus: "1630 maŋŋel šadde guollebivdit davvin heajumus vearromáksin
stáhtii, vaikko ovdal ledje eanemus vearu máksán.  Dán vuođul sáhttit
dadjat ahte šattai čielga ekonomalaš hedjoneapmi, ja
eallindilálašvuođat fertejit maid hedjonan. Dát ođđa
dilálašvuohta bisttii čuohtejagi lohppii ja maid 1700-logus."
(Nielssen 1985: 123).

Eanas ámmátolbmočilgehusain 1 28  gávdnat váidalusaid ahte dát
dilálašvuohta lea dáčča guollebivdiid láikodaga geažil. Liikká
čájehit ođđa dutkamat ahte juohke guollebivdi nammii lassánii
buvttadeapmi 1600-logus. Buvttadeami lassáneapmi ii lean dattege
doarvái stuoris vástidit heajos hattiid. (Nedkvitne 1988: 124/125).

4.2 EARENOAMÁŠ DOAIMMAT. "FINMARKENA BAJÁSČUOŽŽILEAPMI"

Dáčča ássiid logu njiedjan lei guovddášeiseválddiid oainnu mielde
nu duođalaš ahte 1600-logu maŋit oasis gávnnahedje dárbbašlažžan
áibbas earenoamáš čađahemiid lasihan dihte dáčča ássiid. Dát
doaimmat ledje vearromáksinbeassan, militearbálvalusas beassan
sidjiide geat fárrejedje Finnmárkui, láhkarihkkuid sáddet dohko,
jna. Velggiid maid čálle vulos. Ovdal vealgevulosčállimiid 1685:s
lei dilli nu ahte eanas Finnmárkku dáččat eai nagodan máksit
velggiideaset.

Ássiid lohku lei vuođđun doaimmaid álggaheapmái. Logut čájehedje
ahte dáčča vearromáksiid lohku lei unnon 561:s 1567 rájes gitta 378
olbmui 1678:s (Helland II 1906: 29). Dain maŋimusain ledje olles
117:s fárren Finnmárkui jagiin 1671-79 (Tronstad 1981:
15). Adelaer-olmmošlohku 1690:s čájeha seammá dili. Olles 72% norgga
vuoigatvuođaolbmáin 1 29  ledje dalle riegádan ámtta olggobealde (Niemi
1983: 245).

Dánska-norgga duopmoválddi guovllus riddo- ja vuotnaguovlluin lei sámi
vearromáksiid lohku sturron 154:s 225 rádjái 1567 rájes 1678 rádjái
(Helland II 1906: 29). Ruoŧa duopmoválddi vuloš guovllus siseatnamis
orro goit dušše sápmelaččat, muhto eai leat čielga logut sis.

Ámmátolbmuid olu muitaleamit Finnmárkkus 16- ja 1700-logus addet maid
duođalaš gova Finnmárkku heajos áiggis dalle. Buot dáin
ámmátolbmočilgehusain leat unnit eambbo bures jurddašuvvon árvalusat
movt sihkkarastit "Finmarkena bajásčuožželeami", dahje doaimmaid
mat mielddisbuktet fásta dáččaásaiduvvoma Finnmárkui.

Sundi Knag ja ámtamánni Lilienskiold leaba 1600-logu loahpageahčen
guovddáš olbmát dán oktavuođas. Dan seammá leaba Thomas von Westen
ja Peder Harboe geat 1700-logu vuosttaš oasis attiiga girkolaš osiid
ságastallamii "Finmarkena bajásčuožželeami" birra. Muhto olu
árvalusat eai boahtán dattege ovdal sullii 1700-logu gaskkamuttos. Dat
mii várra lea deaŧalaččamus dain lea Schnitlera "7de volumen", mas
earenoamáš vuđolaččat ja čielgasit válddahallojit Finnmárkku dili
sivat ja movt buoridit dili (Schnitler III, almmuhuvvon 1985).

1750-logus čálii Collett čielggadusa Finnmárkku birra (Collett
1757). Das boahtá čielgasit ovdan ahte dánska-norgga eiseválddiin lei
váivahuvvanágga dáčča álbmoga lassáneami ektui Finnmárkkus. Dása
várra heive lasihit ahte jus ámtamánni 130  oaidnu Finnmárkui lei
dábálaš oaidnun muđui Danmárku-Norggas, de ii lean imaš jus lei
váttis dássedis dáččalogu doalahit doppe. Dánskalaččat ja
lulli-norgalaččat eai sáhttán Colletta oaivila mielde : "...leahkit
duhtavaččat diekkár Eatnamiin ...". Europeálaččat eai livčče
duostan ("skrækkes") doppe orrut, jus fal ii livčče hui gánnáhahtti
sidjiide (Collett 1757: 80).

Maiddái Colletta maŋisboahtti, Gunder Hammer, čálii vuđolaš
čielggadusa Finnmárkku dilálašvuođa birra, namalassii "Historisk
Underretning om Finnmarkens Handel" (čállon 1763, almmuhuvvon
1835). Dasto bohte čilgehusat dáin: Paus (sullii 1760), Garman (1784)
ja Heiberg (čállon 1784, almmuhuvvon 1800). Čuohtejagi áibbas
loahpageaži rájes heive vel ámtamánni Sommerfeldt namma ráidui
(1799-1800).

Doaibmagottit nammaduvvojedje maid duos dás, dilálašvuođaid
guorahallat ja buoridanevttohusaid gávdnan dihte. Symptomatalaččat
eai bargagoahtán ovdal 1600-logu loahpageahčen, Lindenow-doaibmagoddi
1685:s, ja Adealer-doaibmagoddi 1690:s. Soai goappešagat guorahalaiga
dilálašvuođaid báikkis, muhto 1700-logu doaibmagottit čohkkájedje
eambbo guovddážis duppalmonarkijas. Berre namuhit go
Finnmárkku-doaibmagoddi ain 1826:s doalahii boares doahpaga
"Finmarkena Bajásčuožželeapmi".

Ámmátolbmuid jurdagiid ja doaibmagottiid vuođul bidje johtui maŋit
oasis 1600-logus doaimmaid sihkkarastit (dánska)-norgga álbmoga ássama
Finnmárkui. Doaimmat ledje sihke bahádahkkiid rádjat dohko ja
iešguđet bálkáhanvugiiguin ja subsidieremiin olbmuid oažžut
dohko. Deaŧalažžan dan oktavuođas lei militearbálválusas beassan,
ja vearus beassan. Finnmárku šattai ge Lulli-Norgga ja Danmárkku
vealggáiduvvon olbmuid friddjabáikin.

4.2.1 Finnmárku rádjanbáikin 1 31 

Demográfalaš dilálašvuođa rievdan lei jáhkkimis njuolggo sivvan go
eiseválddit rievdadedje oainnuideaset dasa ahte Finnmárkku geavahit
rádjanbáikin Danmárkku ja Lulli-Norgga olbmuide geaid eai šat fuollan
doppe. 1630-logus ii leat jáhkkimis šat leamaš jur heahti dáčča
ássiid logus. Dan áigge galge ges olbmot Finnmárkkus geaid
golgolažžan gohčodedje, sáddejuvvot Danmárkui, ráŋggáštusbargui
Bremerholma mearramiliterrii Københámmanii (Juel 1891: 328/29).

Moaddelotjagi maŋŋel lei eiseválddiid oaidnu rievdan áibbas. 1667:s
evttohii o.m.d. ámtamánni ásaiduhttit Finnmárkku
Bergen-soalddáhiiguin, ja sihke nuorra nieiddaiguin ja bártniiguin
geat bohte ráŋggáštusviesus Københámmanis (Helland II 1906:
67). Stuorimus rievdadusat goanstadoaimmaiguin lasihit dáčča ássama
eai boahtán ovdal 1670- ja 80-jagiin.

1680:s bivde Bergengávpeolbmát ahte sii geat mieđihedje fárret
Finnmárkui ja ássat doppe 5 jagi, galge beassat
soalddátbálvalusas. Eará sávaldat sis lei sáddet golgolaččaid ja
gievrras láikkes gearjideddjiid Bergenladni leanas Finnmárkui, gos
galge geatnegahttot ássat 5 jagi (Tronstad 1981: 27). 1681:s
nammaduvvui ge Finnmárku rádjanbáikin , go "gearjideaddjit,
golgolaččat ja roavva bahádahkkit" galge sáddejuvvot
dohko. (Tronstad 1981: 37). Amund Helland lea dan birra dadjan ahte
"Jurdda deavdit Finmarkena buotlágan ruskkaiguin..." ollášuvai
(Helland II 1906: 67).

Maiddái militearbálvalusa hárrái ožžo sii geahpádusaid geat bohte
Finnmárkui ja ásse doppe unnimusat 5 jagi. Sii besse soahtevehkii
čáliheamis, muhto eai mearavehkii gal (Tronstad 1981:
37). Gávpenjuolggadusaŧ 32  geatnegahtte sáddet nu ja nu olu olbmuid
Finnmárkui. Gávpenjuolggadusat lohpidedje maid árpmu 133  vealggáiduvvon
olbmuide jus ásaiduvve dohko.

Ámtamánni Collett, guhte 1750-birrasiid anii ovddasmorraša
lulliguovllu olbmuiguin deavdit Finnmárkku, fertii váidalemiin dadjat
ahte muhtun doaimmat mat báhpira nalde gávdnojedje, eai dattege lean
doaimmas. Ee. ii lean čađahuvvon mearrádus sáddet Bergena ja
Troanddima ámmátguovllu olbmuide geat dubmejuvvojedje nuskošeami
geažil "udi de forbudne led"), Finnmárkui ásaiduvvot ("peuplere")
ávdin guovlluide (Collett 1757: 60).

Sus maid lei, nu go eará ámmátolbmuin, ovddasmoraš oahpahit
nissonolbmuid duddjot. Københámmana ráŋggáštusviesu giddagasolbmot
sáhtte gaskaoapmin leahkit nissonolbmuid oažžut dohko geat máhtte
botnit, gođđit ja čuoldit, oaivvildii son. Muhto son goitge balai
daid šaddat heajos ovdamearkan ássiide. Dan ledje vásihan ovdal
(Collett 1757: 61).

Eai lean dušše olbmot geain eai lean nu roavva bahádagut geat
Finnmárkui galge sáddejuvvot. 1751:s mearriduvvui o.m.d. ahte
agibeaivái dubmejuvvon fáŋggat goappeš sohkabeliin, Dánskalaččat,
juohke jagi galge sáddejuvvot Finnmárkui gávpesearvvi fatnasiin
veahkehan dihte deavdit Finnmárkku ("til hjelp at peuplere"). Nuppe
jagi juo dadje guovddáš eiseválddit ahte eai ábuhan sáddet beare olu
fáŋggaid dohko. Soite álgán jurddašit sosiála birrasa birra dan
báikkis gosa fáŋggat bohte.

Rádjamat Finnmárkui orrot nohkan 1780-jagiin, muhto
earenoamášnjuolggadusat Finnmárkku rádjanguovlun geavahit nohke
easkka kriminallága bokte borgemánu 20.b. 1842. Doppe ledje ge
28. kapihttalis, 12. §:s, ollásit čállojuvvon dat eatnat
njuolggadusat Finnmárkku birra bahádahkkiid rádjanguovlun (vrd. Wessel
Berg 1847, ohcansátni: Finmarken).

4.2.2 Dáččat besse vearus

Ekonomalaš veahkkedoaimmat ja subsidiat adnojuvvojedje várra
ávkkáleabbon go bággodoaimmat. 1671 rájes besse o.m.d. dáččat geat
fárrejedje ámtai, vearromáksimis 6 jagi (Tronstad 1981: 12). Dát gal
sáhttá bures váikkuhan sisafárremii. Dárkilis dutkan
Čáhcesulloguovllus, goit čájeha doppe váikkuhan nu (Niemi 1983:
246).

Eai dat guhtta vearrobeassanjagi sisafárrejeddjiide lean doarvái, eai
goit go guoská bistevaš dahje stuorit dáččaássama Finnmárkui
oažžut. 1680:s ákkastedje Bergena gávpeolbmát ahte earenoamážit
dálke- ja ilbmedilálašvuođat dagahedje váttisin dáččaid oažžut
Finnmárkui (Tronstad 1981: 25). Dan dihte árvaledje sii ahte eai
dušše sisafárrejeaddjit, muhto maiddái sii geat juo ásse
Finnmárkkus, galge beassat vearus ja ledingas (Tronstad 1981: 26).

Buot dáččat Finnmárkkus besse dasto dábálaš vearus ja ledingas 1681
rájes (Tronstad 1981: 36). Dán vearrobeassama eai dahkan
formálalažžan alimus dásis Københámmanis ovdal 6 jagi maŋŋel
(Tronstad 1981: 147) 1691 rehkenasto goitge dábálaččat jahkin go
loahpalaččat mearriduvvui dáččaid ja sápmelaččaid gieđahallat
guovtteládje vearrooktavuođas.

Sápmelaččat eai ožžon makkárge earenoamáš
ovdamuniid. Mearrasápmelaččat jotke máksimis sin dábálaš vearuid,
nu go lei mearriduvvon vearroreivves cuoŋománu 10.b. 1611 (NNR IV:
429 ff). Dan mielde galggai juohke ollesvearromáksi sápmelaš máksit 2
riikkadálera, mii lei rehkenaston sullii 4 guollevoagan (1 voaga lea
sullii 18-19 kg). Sápmelaččat šadde maid máksit ledinga. Dat lei
mearriduvvon gonagasreivves geassemánu 10.b. 1614, 1 voagan ja 16
mearkka guollin juohke ollesvearromáksi sápmelažžii (NRR IV:
1529). Ledinga bođii dalle Ruoŧa ja Ruošša vearu sadjái, mii
mearrasápmelaččaid guovdu nogai jagiin ovdal 1614 (NRR IV:
1529. Vrd. maid kapihttal 3.3.).

Dáččat mákse gal nugohčoduvvon rievtti, mii lei sullii bealli olles
vearus. Muhtun guovlluin goit lei dábálaččat vearu vuolidit go
rievtti. Máksámušat eai goitge lean rievttalaččat juhkkojuvvon,
vaikko 1700-logu maŋit oasis šattai juohkin eambbo riekta muhtun
ođđa doaimmaid bokte (Richter Hanssen 1990: 103).

Vearromáksima vealáheapmi bisttii gitta vearroláhka "Lov angaaende
Skattevæsenet..." borgemánu 26.b. 1883 (§ 9) mearridii dađistaga
heaittiheami. Maiddái dát láhka duođaštii Finnmárkkus-riegáduvvon
dáččaide ain vearrobeassama. Dasa lassin adde vihtta jagi
vearrobeassama sidjiide geat ásaiduvve ámtai. (Gudmund Sandvik lea
čállán oppalaš geahčastaga vearropolitihka birra NOU:s 1993:34,
s. 360 ja čuovvovaš)

4.3 MANNE VEALAHEDJE?

Iešguđetlágan jurdagiiguin sáhttá guorahallat ákkaid go
sisafárrejeaddjit galge ávnnaslaš ovdamuniid oažžut Finnmárkkus
ovdalii sápmelaččaid, geat juo ásse doppe. Dan oktavuođas lea
čujuhuvvon ahte sápmelaččat nagodedje eambbo vearu máksit go
dáččat, goit 1600-logu loahpageahčen 1700-logu gaskkamuddui
(Richter Hanssen 1990: 103). Eará čielga ágga lea go Finnmárku lei
sápmelaččaid eanan gos sin ruovttubáikkit ledje. Eai sis lean eará
báikkit gosa fárrejedje, ja sin sáhtii dan dihte mávssihit olu eambbo
vearuid ja máksámušaid go dáččaid.

Knud Leem govvida muđui sápmelaččaid čanastagaid ruovttubáikái hui
eallasit. Son čálii ahte vaikko sápmelaččain lei garra eallin ja
unnánaččain birgeje, de ledje sii hárjánan dása, ja unnin juo
nanusnuvvon dása. Dan dihte sii eai diehtán buorebu, ja sii liikojedje
váhneneatnamii ("Fædreneland") ja eallinvuohkái nu bures, ahte seammá
vuostemielain sii dan guođáše go bahádahkki jápminduopmobáikái
manašii (Leem 1767: 172).

Dáččat gal ledje eanas sisafárrejeaddjit. Adelaera olmmošlohkamis
riddo- ja vuotnaguovlluin 1690:s, čájehuvvui ahte badjel 70 % dáčča
bearašisidiin dan áigodagas ledje olggobealde boahtán. Go
buohtastahttá sápmelaččaiguin, de ledje dadjat buot sápmelaččat
Finnmárkkus riegádan. Láhppi (Loppa) giligirjjis muitaluvvo o.m.d. go
ii báljo oktage dáččain geat ásse doppe 1690:s ledje sin
maŋisboahttit geat 1520 dahje 1567 ásse doppe (Samuelsberg/Gamst
1983: 55). Dát lea oalle govvideaddjin Finnmárkku rittuide
obanassiige.

1700-logu čállon gáldut čájehit seammáládje ain hui olu molsašumiid
dáčča álbmogis. Hammerfeastta suohkanbáhppa Harboe muitalii dan
oktavuođas 1720 birrasiid, ahte 34 dáčča bearrašis suohkanis,
ledje 22 dievddu ja 16 nissona geat eai lean riegádan eai ge
bajásšaddan Finnmárkkus. Son logai hárve gávdnat ovddit ássiid
maŋisbohttiid ("Saa gandske faae af de forrige Indbyggeres Afkom ere
at finde") (Harboe alm. 1952: 8).

Go ii lean bistevašvuohta, de váikkuhii dat hejot, ja dagáhii heajut
resursageavaheami dain jahkeáigodagain goas gáibiduvvoje earenoamáš
bargonávccat. Dan birra lea ee. Henry Minde čállán, go čállá ahte
buot áigodatbargu, nu go guollebivdu, lájut, murjen- ja lubmen,
muorračuohppan, jna. buot galge measta oktanis dahkkot. Dan čuovusin
lei, Henry Minde oaivila mielde, ahte dat moadde dáčča geat ledje
báhcán Finnmárkui, seammás go sis fas ledje oallugat
sisafárrejeaddjit, sidjiide lei váttis sosiála málliid dahkat main
livččii veahki ožžon go heahtiládje olu bargu lei. Sivvan lei
ee. go hárváin ledje fuolkkit earret sin geaiguin orro ovttas.

Nuppe dáfus oaivvilda Minde hui jahkeháhttin ahte mearrasápmelaččat
olu ávkkálaččabut atne riggodagaideaset. Sis ledje fuolkevuođa
čanastagat: "Dáččaid ektui leat sápmelaččain nanu
fuolkevuođačanastagat leamaš dan áigge. Dan dihte barge bearrašat
buorebut ovttasráđiid, ja oktasašdoaibma stuorit joavkkus, siiddas,
lei vejolaš" (Minde 1975: 290/91).

Eará earenoamášvuohtan sápmelaččaid resursageavaheamis lei go buot
bearašláhtut serve eanas bargguide. Dat guoskkai maid
mearrabivdui. Knud Leem, gii lei dárkilit čuvvon mielde, muitalii
ahte mearrasámi nissonat dávjá ledje mearrabivddus mielde dievdduid
fárus, muhto rivgut ledje láikkibut ("...dertil alt for magelige")
(Leem 1767: 328). Dákkár heiveheapmi, go nissonat serve guollebivdui,
ferte olu váikkuhan ássama doalaheapmái smávva giliin. Dalle sáhtte
doppe maid guolástit, vaikko eai lean nu galle rávis bargoolbmá.

Láikivuođagovvideapmi ovdalis lei oalle govvideaddji ovdamearkan dan
negatiivvalaš oidnui mii davjá lea čállosiin dáčča
ealáhusheiveheami birra 16- ja 1700-logu Finnmárkkus. Doppe čállet
ee. ahte rivgut eai báljo searvan guollebivdui, dahje sii ledje
čuorbbit eará bargguin. Okta gii ii čále nu, lea Hammerfeastta
suohkanbáhppa Harboe. Son muitala go 1720-logus sáhtii dáhpáhuvvat go
geasset ledje unnán bargoolbmát, viššalepmosiid gaskkas sáhtii eamit
njammi máná váldit mielde, ja sugai dan botta go isit bivddii (Harboe,
alm. 1952: 20).

Jus galgá ipmirdit daid olu negatiivvalaš čilgehusaid, lea váilevaš
birasduogáš hui deaŧalaš. Dáččaide ii oba lean ge vejolaš
geavahit riggodagaid nu viidát ja ávkkálaččat go sápmelaččat
dahke. Dieđusge lei dan dihte go eanas ledje sisafárrejeaddjit, dávjá
boahtán dakkár birrasis mii lei guhkkin eret Finnmárkku garra
duohtavuođas, ja muhtumat vel ledje iežaset miela vuostá šaddan
dohko vuolgit. Ii leat imaš jus sis ledje heajut eavttut riggodagaid
geavahit ollislaččat báikkiin gosa bohte dahje gosa biddjojedje.







DÁČČA ÁSSAMA VIIDÁNEAPMI FINNMÁRKKUS GUOLLEBIVDOSAJIT JA
ÁSSANBÁIKKIT 1520-1694 Ássanbáikkit 1520 ja 1694 Ássanbáikkit dušše
1520:s Báikkit boahtán 1694:s


Govus 4.3: Dáčča ássama viidáneapmi Finnmárkkus. Guollebivdosajit ja
ássanbáikkit 1520-1694. (Gáldu: Kolsrud 1961: 62)

Dan dihte šadde sii olggobealde gálvobuktima háldui. Roger Tronstad
lea o.m.d. rehkenastán ahte mearrasápmelaččat gokče
eallindárbbuideaset báikkálaččat, eambbo go dáččat. Sii birgejedje
vuolamáldá134 haga, eai ge dárbbašan nu olu jáfuid go dáččat. Dasto
sii ráhkadedje stuora oasi gálvvuin ieža, nu go gápmagiid, biktasiid,
mearragárvvuid j.n.a. Mearrasámibearaš birgii measta beali unnit
olggobealde bukton gálvvuin go dáčča bearaš. Lunddolaš
váikkuhussan dása lea maid ahte eai sii vealggáiduvvan ge (Tronstad
1981: 58, 60, 65, 71).

Ámmátolbmot atne dán doalu, mii lei measta luondduruovttudoallu 135 ,
hui positiivvalažžan. Ámtamánni Lilienskiold lei okta sis. Son
čálii sápmelaččaid govvideamis ahte luondu lei oahpahan sin seastit
ja unnánaččain birget, ja sii eai gáibidan nu olu ("Grådighet") go
dáččat (NNS IV: 134). Eará deaŧalaš ášši iešbirgejupmái, lei go
sápmelaččain riddo- ja vuotnaguovlluin ledje gaskamearálaččat
stuorit šibitdoalut go dáččain jagi 1700 birrasiid (Nielssen 1984a:
104).

Nu go juo leat namuhan ovdal, dagahedje márkanguolásteami
konjunktuvrra rievdamat čielga váikkuhusaid ássanguovllu válljemii,
go dáčča riddoássit eambbo bággehalle šibitdoaluin bargagoahtit, ja
dan dihte fárrejedje guollebivdosajiide ja siskeliidda vuonaide. Dan
oaidnit čielgasit 1600-logu vuosttaš logijagiin
(vrd. kap. 4.6). Ovdal go 1700-lohku rahpasii, lei dákkár girjás dilli
ahte olu báikkiin ledje eambbo dáččat 1694:s go 1520:s, vaikko
dáččaidlohku lei garrasit unnon (Kolsrud 1961: 62). Knut Kolsrud lea
geahčadan movt dáčča ásaiduvvanmálle rievddai namuhuvvon
áigodagas. Vrd. gov. 4.3.

Sápmelaččaid ja dáččaid goabbatlágánvuođat iešbirgejumi
vejolašvuođaid ja eavttuid hárrái, sáhttet muhtun muddui čilget
manne guovddášeiseválddit oidne dárbbašlažžan dáččaid bidjat
ovdalii vai sii fárreše, dahje bisánivčče
Finnmárkui. Sápmelaččaid vearromáksin galggai maid čájehit ahte
gonagas Københámmanis doalahii, ja čađahii iežas
allatvuođagáibádusaid Finnmárkkus (Tronstad 1981: 224). Dát soaitá
leamaš oaiveulbmilin go stáhta vealahii sápmelaččaid ja
dáččaid. Ja de lei sápmelaččaid lagasvuohta, sin eatnamiid- ja
čáziid geavaheapmi, ja sin vearu ja ledinga máksin, gaskaoapmin
sihkkarastit Finnmárkku Danmárku-Norgii.

4.4 ČEARDDAID RELATIIVA GASKAVUOĐAID RIEVDAN 1700-LOGUS

1700-logus lei šaddan vel olu heajut dilli dánska-norgga eiseválddiid
oainnu mielde. Dáčča álbmot unnui ain. Sámi álbmoga lohku vel
lassánii sullii 1700-logu gaskkamuttos, vaikko siseatnansápmelaččat
šadde oalát dánska-norgga vuollásažžan 1751 maŋŋel. Sámi
siseatnansiiddain, dahje oktasašguovlluin, ásse Schnitlera dieđuid
mielde 72 bearraša 1745:s. Dáin šadde várra 50 bearraša, dahje
sullii 250-300 olbmo, dánska-norgga vuollásažžan maŋŋel go guovllu
juhke. Dát álbmotlassáneapmi ii sáhte čilget sámiid logu stuora
lassáneami, dahje go relatiiva gaskavuohta čearddain ollásit rievddai
1700-logu mielde, nu go oaidnit tabeallas 4.1.

Tabealla 4.1: Ássiidlogu ovdáneapmi 1700-logus.


Jahki Dáččat Sápmelaččat Olmmošlohku oktiibuot (oktan kvenaiguin)






Gáldu: (Helland II 1906: 31)..



Duohta gova Finnmárkku rittu ovdáneamis oaidnit maid go geahčadit
ássama muhtun dovddus báikkiin Finnmárkkurittus. Ámtamánni Colletta
čilgehusat 1757:s lea dása buorren gáldun.

Nuorta-Finnmárkkus lei o.m.d. Annejohka (Vestre Jakobselv) ja "Bugøe"
ávdimin. Lulábealde Várjjatvuona ii ge gávdnon eará dáčča
ássan. Dakkár báiki go Biergi (Kiberg) lei maid ávdimin, earret
ruošša guollefatnasiid mat geassejagis ledje doppe. Várggáin ledje 4
bearraša, ja Báhccevuotna (Båtsfjord) ja Bearalváhki (Berlevåg) maid
ledje ávdimin.

Oba Čorgašnjárggas (Nordkynhalvøya) ásse oktiibuot 18 dáčča
bearraša. Doppe lei "Hoop", dahje Skeavvonjárga (Skjånes) áibbas
ávdimin. Gáŋgaviikkas (Gamvik) orro guokte bearraša. Donjevuotna
(Mehamn) ii oba namuhuvvo ge. Nuorta-Finnmárkkus lei nu olmmošvátni
ahte hálddahus goasii heaittihuvvo. Earenoamážit Gilivuonas,
Vuokkáhis (Omgang) ja Várggáid diggebáikkis ledje nu unnán olbmot ahte
eai báljo sáhttán sáhtostangeaskku doallat. O.m.d.  šadde jahkásaš
diggemátkki goasii šluhttet dán geažil.

Porsáŋgu gohčoduvvo sámivuotnan. Sápmelaččat ásse ee. Billávuonas
(Billefjord), Smiervuonas (Smørfjord) ja Čuđegiettis (Kistrand),
Dážavákkis ("Nordmands Dal") ja Keaissas ("Kias"). Juohke báikkis
ledje 2-3 ássi, jáhkkimis bearraša. Siskkimus báikkit oarjjabealde
vuona gos dáččat orro, ledje Reihvággi (Reipervaag) ja Stranden.

Máhkarávjju guollehápmana birra muitaluvvui ahte doppe lei gávpi,
muhto ássit eai lean. Jealmeseaju (Hjelmsøya) guollehápmanis ledje
oalle olu olbmot, 6 olbmá (bearraša). Oarjelis, Ávanuoris (Havøysund)
ledje 2 ássi.

Hammerfeastta suohkana dáčča oasis orrot leamaš Sivlu (Forsøl)
Fálás (Kvaløya) bajimusas golmmain olbmáin. Muhto dáppe ledje maid olu
báikkit "ávdimin", o.m.d. Áhkárvuotna (Akkarfjord).

Ákŋoluovtta suohkanis (Hasvik) lei Márregohppi (Sørvær) stuorimus
guđain olbmáin. Báiki namuhuvvo buorren guollebáikin, ja Goahtečorru
(Breivik) njeljiin olbmáin ges namuhuvvo buoremus guollebáikin
Oarje-Finnmárkkus. Ákŋoluovttas ledje maid 4 olbmá, suohkana eará
báikkiin ledje gaskal 1 ja 3 ássi.

Láhppi suohkanis ásai okta olmmái Andsnes nammásaš báikkis. Láhppi
sullos ásse 8 olbmá. Sáttomohgáddi (Sandland) ja Sildi (Silda) ledje
ávdimin. Jogas (Bergsfjord) ásai okta olmmái. Ullovuonas ("Ulsfjord")
ásse 5 sápmelačča.

Álttá suohkan lea áidná báiki gos muitaluvvo leamaš "badjelmeare"
ássan, vaikko muitaluvvojit doppe nai báikkit gos unnán ásse
olbmot. Eai dattege muital lagabui guđiin báikkiin Álttás ásse
olbmot, nu go muđui muitalit Finnmárkku rittu birra.


Colletta dieđuin vuohttá ahte ii leat dušše dáčča ássiid lohku
unnon, muhto maiddái báikkiid lohku gos sii orro. 1600- logu dáčča
ássanguovlluid viiddideapmi lei nappo nohkan. Dáčča álbmot lei dál
nu unnon ahte muhtumat dain ássanbáikkiin mat namuhuvvon čuohtejagis
váldojuvvoje atnui vuonain, guorranedje 1700-logus.

Dan dihte várra válddahallá Schnitler dáččaid dili 1750 birrasiid
prinsihpalaččat riekta. Son muitala namalassii ahte sii ásse báljes
báktelágan sulluin ja mearragáttiin. Doppe lei unnán rássi ii ge veahá
ge vuovdi. Sii bolde darffi. Olu barggu ja várálašvuođa čađa
šadde guhkás mannat vuonaid dahje meara rastá viežžat suinniid,
jeahkáliid, boaldámuša ja huksenávdnasiid nannamis (Schnitler III
alm. 1985: 108).


4.5 HUI SIERRA ÁSSANAVÁDAGAT

Lea čielggas ahte Schnitler, ja eará dan áigahaš geahččit atne
vuotnaguovlluid bivnnuheamos ássanguovlun. Galggašii doaivut ahte
dáčča riddoássit livčče garrasit bargan bisánan dihte dohko. Nu ii
almmotge dáhpáhuvvan, ja dat veahá dáčča ássanviiddideapmi mii
1600-logus lei, bisanii ja manai maŋos. Lea go čilgehus dušše ahte
dáččaid lohku unnui ja unnui?

Dán oktavuođas lea áigeguovdil čujuhit áššái máid dássážii leat
unnán guorahallan. Ii soaitte dáččaide leamaš nu álki ásaiduvvat
buoremus vuotnabáikkiide. Doppe ásse sápmelaččat geat atne daid
iežaset guovlun, ja geat várra eai dohkkehan eará
ásaiduvvama. Hammerfeastta suohkanbáhppá Harboe lea dákko maid, nu go
eará oktavuođain, buorre gáldu. Hammerfeastta birrasiid ledje
ráddjejuvvon ássanguovllut, gaskkat ja kulturerohusat čearddaid
gaskkas hui ealli duohtavuohtan 1720-jagiin.

Son muitala sápmelaččaid leamaš sirrejuvvon dáččain sihke
eallinlági, ássanguovlluid ja ealáhusgeavaheami dáfus. Oktan
ovdamearkan lea go sámi nieiddat dávjá iežaset šibitdoaluin álge-
"...paa egen haand at leve af Creature...". Sámi nuorat eai háliidan
bálván mannat earáide go iežas čeardda olbmuide (Harboe alm. 1952:
11).

Suohkana mearrasámiin ledje buoremus ("deyligste") guollevuonat,
soahkevuovddit ja buoremus giettit. Dát buorrevuođat ledje dieđusge
bivnnuhat, go sápmelaččat dihtomielalaččaŧ 36  suodjaledje 137 
vuoigatvuođaideaset ja guovlluideaset. Sápmelaččat eai dohkkehan
ahte dáččat bohte lahka, dahje gitta vuonaide ásaiduvvat sin
lusa. Dan dihte ásse dáččat sulluin, gos eai lean lahka ge nu buorit
dilálašvuođat. Nu lei vaikko eanebut livčče vuotnaguovlluin birgen
vahágahttikeahttá ovttage, earenoamážit jus juohkehaš livččii
ožžon juo sierra ássan- ja njáskanbáikki 138  (Harboe alm. 1952:
16/17).

Hammerfeastta suohkana nannan gulai ollásit sápmelaččaide. Doppe
orro váris ja mearragáttis ("fields og fiere"). Harboe geavahii
doahpaga "sámivuonat ja dáččasullot" ("Finne-fiordene og
Nordmands-øerne"), vaikko orru nu ahte sulluid gáttabeali gulai sámi
guvlui. Muđui leat sihke Hammerfeasttas ja Lávželuovttas (Rypefjord)
ássan sápmelaččat. Harboe áigge lei sámi ássan Fálásullo buoremus
oasis, dahje dan nannan bealde.

Sievjjus (Seiland) ledje Fálesnuori sápmelaččain bohccot. Sievjju
birra dadje sápmelaččat ahte dušše sis lei vuoigatvuohta eatnamii
gaskal Muorkevuona (Eidvågeid) ja Gearvuona (Bekkarfjorden). Doppe eai
ássan olbmot Harboe dieđuid mielde, muhto doppe ledje buorit suoidne-
ja muorračuohppanbáikkit. Muhtun báikkiin goitge leat sápmelaččat
orron áigodagaid mielde, go son maid čállá ahte muhtumat dain
sápmelaččain geat doppe leat, eai gierddaše dáččaid orrut nu
siste. (Harboe alm. 1952: 29, 30, 40, 41. Geahča maid Jakobsen 1983:
32-33.)

Ii lean dušše Hammerfeastta guovllus gos muitaluvvo sápmelaččain
leamaš oalle olu mearridanvuoigatvuohta dasa geat sin guovlluide
sáhtte ásaiduvvot ja gos dáčča ásaidupmi lei sápmelaččaid lobi
addima duohken. Muosátguovllus lea eará, veahá ođđasit gáldu, mii
muitala seammá dili bira. Lea ámtamánni Collett gii muitala 1757:s
ahte orro dušše sápmelaččat dalle Muorralvuonas (Snefjord) ja
Jáhkovuonas (Revsbotn). Ovdal ledje gal orron dáččat maid doppe,
"jus soabadedje sápmelaččaiguin" (Collett 1757: 17). Dás sáhttá
vuhttot ahte dáčča ássan, goit dán vuotnaguovllus, galggai muhtun
ládje šiehtadallot sápmelaččaiguin geat ásse doppe.

Finnmárku nuorttabealde gávdnat maid čielga
resursageavahanrájiid. Dáid rájiid maid doalahedje sápmelašjoavkkut
siskkáldasat. Dákkar ovdamearkka oaidnit 1700-logu vuosttaš
njealjádasoasis Deanuvuonas. Riekti mearridii dalle, dan siidda
gullevaš sápmelaččaid váidaga vuođul, ahte Deanusápmelaččain lei
aktoriekti gáddáirievdan bossuide olles siskkit Deanuvuonas,
oarjjabealde Johkangeangeaži (Digermulodden) rájes, olles
nuorttabeali gitta Čievlla (Kjølnes) rádjái, Bearalvági
nuorttabeallái (SATØ. t b. 31- fol. 50, Omgang, 24.7.1713). Das lei
lágalaš duohtavuohta mii čájehuvvui moadde jagi maŋŋel, go Lákku
(Langfjord) sápmelaččat ledje oamastan bossu dan namuhuvvon
báikkis. Vaháguvvomat guoddaledje sin rievtti ovdii. Sii sohpe nu ahte
Lákkusápmelaččat mákset bealgoalmmat guollevuoj-ankera buhtadussan,
"... Ja de šadde ustibažžan ja soabalažžan,..." ("... Hwor med de
blefwe som før wenner og wel forligte,..." ) (SATØ. Tb. 31-
Fol. 262. Omgang, 24.7.1717).

Finnmárkku nuorttimis vuonas, Várjjagis, lea várra buoremus
duođaštuvvon resursa- ja čearddalaš rádji obanassiige
Finnmárkkus. Lea rádji Čáhcesulloguovllu dáččaid ja siskkit
Várjjatvuona sápmelaččaid gaskka.

Einar Niemi dadjá viiddis gáldočoakkáldaga vuođul guovllu
Kluppu/Ánnejoga birrasiid juo sullii jagi 1600 leamaš ovttalágan
rádjin gaskal dáčča ja sámi geavaheami. Dalle juo šattai muhtun
lágan čearddalaš rádjin, mii vuođđuduvvui ássanmállii. Go
suohkanrádji ođđasit áiggi biddjui Unjárgga (Nesseby) ja Čáhcesullo
gaskal, de biddjui ge dat juste dakko (Niemi 1983: 190).

4.5.1 Ássanavádagat ja čearddalaš joavkkuid gaskavuohta

Dakkár dárkilis geahčči go major Schnitler fuomášii 1740-logus juo
sámi iešdovddu, ja čearddalaš joavkkuin muhtun vuostevuođaid, mat
dieđusge sáhtte searvvis váikkuheame ásaidumi málle. Schnitler
lasihii dan oktavuođas ahte sápmelaččat ledje "... Finnmárkku
rievttes ja boarráseamos ássit." Sii doalahedje boares vieruideaset ja
dábiideaset, sin earenoamáš biktasiiddiset, ja hupme iežaset
giela. Eai náitalan čearddaset olggobeallái, dáččaiguin dahje
rivguiguin. Schnitler fuomášii ovttalágan "Emulation":a, dahje dikki
ja guovtteguvlui hejoheami gaskal sápmelaččaid ja dáččaid, dainna
go goappešagat aniiga iežaska buorebun go nuppi (Schnitler III
alm. 1985: 55 f.).

Schnitler dajai muđui ahte vaikko ealáhusvuogi mielde ledje máŋgga
lágan sápmelaččat, de sis ledje goitge oktasaš biktasat, dábit ja
giella (Schnitler III alm. 1985: 56).

Sápmelaččain lei muhtun dáfus vuoibmi cakkadit dáčča
sisafárrema. Sápmelaččaid ja dáččaid muhtunmuddui vuostelas
gaskavuohta, nu go gálduin čállojuvvo, ferte searvvis leamaš
váikkuheame duohta eatnamiid- ja čáziid geavaheami, ja Finnmárkku
ássanavádagaid doalaheapmái. Dáččat gal maid ain 1700-logus balle
sámiid máhttit noaiddástallat, ja ballu maid várra goazadii dáččaid
bisaneames sámi guovlluide (vrd.kap. 2.5.).

Guovddáš geahčči Peter Schnitler čállá ain nu easkka go 1700-logus
dáččaid balu birra go doivo sápmelaččain noaidevuođamáhtu. Su
oainnu mielde besse sápmelaččat geat ásse duoddaris, ráfis leahkit
dan dihte. Sápmelaččaid mielas lei buorre doalahit dákkár
oainnu. Dat gustui sihke go dáčča guovlluide bohte, ja go sii orro
duoddaris - ahte dáččat doalahedje iežaset eret- ("...i det at
Nordmæn skyede dem.")

Schnitler, guhte lei 1700-jagi rationalista, ii čuovvolan dán. Son
anii sápmelaččaid noaidevuođa dušši jurddagovvan 1 39 . Ii son
jáhkkán sápmelaččaid máhttit noaidut ("runne eller hexe"), dahje
ovdal ge sin diehtán olu dan birra. Muđui fal livčče uhkidan sihke
ruoššaid ja ruoŧelaččaid, dahje dálkki sin badjelii bidjan, go
báhkkejedje sin eatnamiidda ("Lappe-Eiendoms Mark"), váivin ja
ráfehisvuohtan sápmelaččaide (Schnitler alm. 1985: 15-16).

1700-logu vuosttaš oasis lea eahpitkeahttá Thomas von Westen
čielgasepmosit válddahallan man heittot sápmelaččaid ja dáččaid
gaskavuohta duođai sáhtii leahkit. Álgonammuhuvvomat eai báljo
gohčodan sápmelaččaid earán go noaidebeanan ("Ganhunde")- ja
sápmelačča goddit buohtastahtte beatnaga goddimiin. Dáinnaládje
hupme maid sii geat von Westena mielas jierbmájin galggaše
leat. Dáčča borai sápmelaččain searválaga seammá illevišá go
juvddálaččat greikkalaččaiguin. Girkuin ledje juo várrejuvvon
sajit, eandalii uskkiš 40 , sámi girkostalliide. Von Westen lasihii
ahte lei dego dáččat eai servvoštalaše sápmelaččaiguin eai
eatnan nalde eai ge almmis (Westen alm. 1934: 93).

Nu viiddui dát ahte eiseválddit fertejedje bargagoahtit
dainna. Gonagaslaš čállosis čakčamánu 27.b. 1726:s čállojuvvo
ee. go miššuvdna ii ovdánan nu ahte dárbbašlaš livččii
sápmelaččaid ja suopmelaččaid balu, hástaleami ja bilkideami
dihte, ja muhtun dáčča ássiid duolbmama dihte. Earenoamážit
geatnegahttojuvvoje báhpat dáččaid váruhit ođđa jorgaluvvon
sápmelaččaid ja suopmelaččaid givssideames dahje
suhttadeames. (vrd. Steen 1954: 378-79).

Dáid gaskavuođaid dihte, mat várra ledje vel albmoseappot Finnmárkku
lulit sámi guovlluin, oažžu jáhkkit čearddalaš rájiid, ja dasto
maid ássanguovlluid oaivemálliid doalahuvvon.

Sámi dievddut ja rivgut eai goasse náitalan oktii, muhto dáččat gal
dávjá náitaladde sámi nissoniiguin, muitala váldi Hans Paus
1760-logus. Dákkár náittusdilis lei dávjá hui čielga boađusin ahte
dáččat assimilerejuvvojedje sámi servvodahkii- "forbinde sig til den
findske levemaade og regne sig blant Finnealmuen" (Paus sullii 1760:
272).

Dovddus lei dilli maid Davvi-Romssas ovdal 1700-logu gaskkamuttos, gos
kvena sirddolaččaŧ 41  besse sámi geavahan- ja resursaguovlluide
náitalemiid bokte, ja go doalahedje juo sámi kultuvrras iežaset
(Bjørklund 1983b: 161-69). Lea ágga jearrat lei go Pausa fuomášemiide
seammá sullasaš dilálašvuohta. Lea goit duohta ahte dáččat dákkár
náitalemiid bokte besse geavahit Finnmárkku bivnnuhis vuotnaguovlluid,
gosa dáččain muđui lei váttis beassat.

Historjádutkit leat gal dássážii hui unnán guorahallan movt
čearddaid gaskavuohta soaitá váikkuhan ássanbáikki válljemii, dahje
lea go oktage čearda Finnmárkkus duođas ráđđen earenoamáš
guovlluin nu easkka go 1700-logus. Ovdamearkkáin dás ovdalis vuohttit
čielgasit ahte sápmelaččain lea viiddis ráđđenvuoibmi leamaš das
gii galgá beassat ásaiduvvat vuotnaguovlluide. Ođđa ja mihttomeriin
dutkan sáhtášii čuvget eambbo dán gelddolaš ja hástaleaddji
váttisvuođa.

4.6 SÁMI RESURSAGEAVAHEAPMI. SISEATNANGUOLÁSTEAPMI.  BIVDU. DUODJI

Mii sáhttit goit dadjat ahte dáččain ain lei vuovdinguolásteapmi
oaiveealáhussan 1700-logus, ja lassin lei oallugiin vel
šibitdoallu. Eará ealáhusat dahje lassiealáhusat eai namuhuvvo sis,
muhto sámi resursageavaheapmi čájeha áibbas eará ja viidát
málle. Sápmelaččaide gal eahpitkeahttá, demográfalaš rievdademiid
geažil, šattai resursaid dáfus olu buoret dilli.

Sihke mearra- ja duottarsápmelaččain ledje ollu riggodagat máid
badjel ráđđejedje, vaikko eat galgga ráhkadit badjelmeare šelges
govaid ovdamearkka dihte das movt Schnitler válddahallá
mearrasápmelaččaid eallindilálašvuođa 1700-logus. Son muitalii
álggos sápmelaččaid eallit olu buoret dilálašvuođain go
dáččat. Dat vulggii das go son orui nannamis dahje vuovddi lahkosis,
gos oaččui sihke boaldámuša ja huksenávdnasa, ja sáhtii jus dan
háliidii - njáskat vuovddi gieddin. Jur uvssa olggobealde lei vuotna
gos guolli lei. Lahka ledje maid várit gos sáhtii bohccuid atnit,
meahcceelliid báhčit, ja jeahkála bordit šibihiidda dálvái
(Schnitler III alm. 1985: 108).

Knud Leemas, guhte lei miššunearan ja báhppan Oarje-Finnmárkkus 1730
birrasiid, leat jáhkkimis eanemus ja čielgaseamos dieđut das movt
Finnmárkku sápmelaččat geavahedje báikkálaš riggodatvuođu (Leem
1767).

Bivde buotlágan jávrreguoli. Muitaluvvo olu rávdu leamaš. Geavahedje
iešguđet bivdovugiid, muhto sihke geasset ja dálvet bivde
firpmiin. Juoŋasteapmi lei várra dábálaččamus vuohki
jávrriin. Hávggaid čuggejedje sáittiin coaganis geasset. Geavahedje
maid gaskkasvuokkaid main lei seakti. Buorre vuohki lei maid garrasit
dearpalit jieŋa čakčat, dakko gokko oidnojedje guolit (Leem 1767:
335-36, 338, 348).

Bivde eanas meahcceelliid - ja lottiid. Guovža lei buoremus ealli man
bivde, báhčimiin, ákšuin čuolastemiin bieju olggobealde, dahje
iešguđet njuollabáhčinvugiiguin. Gumppe godde báhčimiin dahje
ruvddiiguin. Iešguđet riebanšlájaid náhkit ledje bivnnuhat. Bivde
bissuin, ruvddiin, rihttáin 1 42 , mirkuin, ja dahje
biedjobivdduin. Áhkalakkiš 43  lei buorre seakti
riebaniidda. Earenoamážit maŋŋel stuora goddesáhpánjagiid sáhtte
mearrasámit bivdit olu riebaniid. Neahti 144  ja buoidaga 145  bivde
ruvddiiguin ja rihttáiguin.

Njoammiliid báhče dahje bivde gielaiguin ja ruvddiiguin. Leema
ássanguovllus - Lágesvuonas, Porsáŋggus ja Álttás eai lean
mádjihaŧ 46 , muhto son lei gullán mádjitbivddu birra eará guovlluin
(Leem 1767: 203-06). Oarriid 1 47  maid bivde. Čeavrriš 48  ferte leamaš
deaŧalaš bivddohas, go das leat nu olu namahusat mat válddahallet
agi ja sohkabeali. Čeavrá bivde ruvddiiguin ja muhtun earenoamáš
rihttámálliin. Dát ealli lei earenoamáš dainnalágiin go dan sáhtii
dápmat. Dan ávkin sáhtii leahkit eaiggádii bivdit guoli.

Njuorju 149  ja morša 150  orrot leamaš deaŧaleamos
mearaeallit. Njuorjjus leat maid hui olu ja válddahalli
namahusat. Daid bivde bissuin, šluppohiin ja ruovdevuokkaiguin. Leem
muitala Várjjatsápmelaččaid ovdal bivdán bossuid 1 51 
iežasetráhkaduvvon bivdoneavvuiguin. Finnmárkku vuonain ledje maid
olu nissuŧ 52 . Nissubirgui liikojedje sihke sápmelaččat ja dáččat.

Olu iešguđetlágan lottiid, earenoamážit állaha 153 , bivde
borramuššan. Rievssat lea goitge dat loddi mii eanemus lea váikkuhan
Finnmárkku sápmelaččaid ekonomijai maŋimus čuođi jagiid. Rievssat
lea dieđusge Leema čállosis mielde. Muitala leamaš olu
rievssahiid. Dábálaš bivdovuohki lei gárdut dálvet (Leem 1767: 187,
190, 192, 199, 200, 203, 206, 221, 222, 225, 302).

Sihke Leema ja eará gálduid vuođul lei ain 1730 birrasiid goddebivdu
hui mávssolaš sihke mearra- ja duottarsápmelaččaide. Dákkár bivdu
lei sihke geasset ja dálvet. Geasse- ja dálvebivddus geavahedje
beatnaga. Ragatáigge ledje lojes álddut vuođgŋinboazun, ja dálvet
bivde guorademiin. Muhtun báikkiin geavahedje sáitti dálvebivddus, ja
giela.

Leem muitala ahte ledje heaitán bivdimis gottiid sáittiin fatnasis
duottarjávrriin. Rikkis duottarsápmelaččat bivde hárve. Eai sii
astan eaige dárbbašan bivdit.

Lea maid čielggas ahte Leema áiggi lea dáhpáhuvvan hui guovddáš
teknologalaš rievdadeapmi. Bissu lei dál guovddážis. Gottiid eai
šat bivdán gárdái, nu go ovdal ledje dahkan ee. Várjjatguovllus. Leem
oažžu olu doarjaža ođđa dutkamiin dán dáfus, go deattuhit ahte
bissu geavaheapmi dagahii áigeráji sámi bivdoárbevirrui, ja
mielddisbuvttii sámi servvodagaide rievdamiid.

Goddebierggu vurkkodedje "biejus" man vuđđui borde geđggiid (Leem
1767: 52, 104, 105, 181, 185). Dákkár biergovuorkkáid sáhttá ain dál
gávdnat meahcis ja gittiin. Dutkama oktavuođas berre namuhit Ørnulf
Vorrena, gii vuđolaččat lea čállán Finnmárkku sámi goddebivddu
birra (vrd. Vorren 1944, 1953, 1958).

Eará guovddáš čuokkis viiddis sámi bivdodoaimma oktavuođas, lea go
obalohkái buot lágan elliid ja lottiid máid bivde, maiddái atne
biebmun. Sundi Paus, gii veahá maŋŋel 1700-logu gaskkamutto várra
lei Finnmárkku ja čearddalaš ealáhusvuođu heivehemiid oahppáseamos
olmmoš, čilgii sápmelaččaid ja dáččaid erohusa guovddáš
borramušriggodagaid geavaheami oktavuođas. Pausa dieđuid mielde
máhtii sápmelaš buorebut geavahit buot eatnama buktagiid.  Dáčča
šattai dávjá nealgut rántovuođa geažil. Go sápmelaš bissuin bážii
skávhlliid, garjjáid, riebana, čeavrá, guovžža dahje eará ealli, de
geavahii sihke náhki ja bierggu. Geafes sápmelaččat ledje vel
beatnatbierggu nai borran. Dáčča gal ovdal jámášii nealgái go
dábálaš njuolggadusaid rihkkut (krenke "en urimelig Sædvanes Lov")
dákkáraš borramuša borramiin (Paus sullii 1760: 266/67).

Leema dieđuid mielde lei sápmelaččain buorre iešbirgenteknologiija
duoji beales. Nissonat dikšo ee. rieban-, čeavrá- ja
miesenáhkiid. Sii gođđe ránuid máid sihke mearra- ja
duottarsápmelaččat geavahedje. Dievddut ráhkadedje nahpiid ja
guvssiid báhkis, čoarvebasttiid ja olu eará čikŋa- ja
atnubiergasiid. Sii dahke reagaid ja gielkkáid, ja vušše
guollenáhkis dahje bohccočoarvvis liimma. Čuovgga eai dárbbašan
oastit. Buot mii guollevuojčuvgii dárbbašuvvui, ráhkadedje ieža
dahje vižže luonddus (Leem 1767: 132, 373-75).

4.6.1 Demográfalaš oktavuođas lei iešbirgenekonomiija deaŧalaš

Vaikko ii leat daddjon ahte buorit ekonomalaš áiggit bukte buori
demográfalaš ovdáneami, de sámi iešbirgenekonomiija jáhkkimis lea
oaivečilgehussan sámi ássiidlogu buori ovdáneapmái, várrá
earenoamážit 1700-logus. Dás fas ledje njuolggočanastagat
resursageavaheapmái.

Sundi Hans Paus lei ieš goalmmát buolvva finnmárkulaš Čáhcesullos
eret (NBL X: 622). Son lei okta sis geat áibbas eavttuid haga
čuoččuhedje heiveheami ja lagasbirrasa resursageavaheami erohusaid
dagahan sápmelaččaide ja dáččaide dan goabbatlágan ássanvuođu
ovdáneami 1700-logus. Son logai dáčča dárbbašit oastit 3-4 geardde
eambbo go sápmelaš. Dat ges dagahii ahte sii eai sáhttán náitalit nu
nuorran go sápmelaččat. Sápmelaččat sáhtte náitalit dakkaviđe go
náitalanahkái bohte, gávpeolbmáid dárbbaškeahttá, geaid hálddus
dáččat ledje. Dan oaivvilda Paus ággan sápmelaččaid lassáneapmái
ja dáččalogu unnumii (Paus sullii 1760: 267).

Dáččalogu unnun sáhtii sámi ealáhusaide čáhkken saji ja buoret
vejolašvuođaid, go dál eai ássan dáččat nu olu báikkiin go
ovdal. Sápmelaččat sáhtte fas váldit báikkiid máid dáččat
guđđe. Guovllut máid dáčča koloniserema ovddit oasis ledje massan,
bohte fas sidjiide.

Láhppi riddoguovllu álbmotovdáneapmi 1700-logu mielde sáhttá várra
govvidit dán jođu. Láhppi lei jáhkečuođi álggus measta ráinnas
dáčča ássanguovlun. Sámi sisafárren álggi ovdalaš 1750. 1770:s
ledje dan dihte gártan measta seammá meare sápmelaččat go dáččat
dohko - 21 "vearrosápmelačča"154 ja 24 dáčča. 1780:s ledje
sápmelaččat eanetlogus. Dalle ledje 41 vearrosápmelačča ja 26
dáčča (Samuelsberg 1983: 62). Goitge ledje doalahan árbevirolaš
ássanmálliid. Sápmelaččat ásse vuonain. Dáččat ásse sulluin,
olggumus vuotnaguovlluin, dahje mearragáttis (Samuelsberg 1983: 62).


16-1700-logus oaidnit nappo čađat ahte sápmelaččat aktiivvalaš
iešbirgenekonomiijain birgejedje olu buorebut go sin dáčča
ránnát. Muhto sápmelaččain gal maid sáhtte gávdnot sii geat ledje
gitta gávpeolbmáin. Nu šadde sii maid njuolgut gillát heađi jus
ealáhusvuođđu maŋos manai, ii ge lean mihkke vuovdit, nu go
muitaluvvo Porsáŋggu/Goaskinvákki guovllus 1702:s (Richter Hanssen
1990: 102).

4.7 KVENAT

Dássožii leat aivve geahččan sápmelaččaid ja dáččaid
resursageavaheami, sin siskkáldas gaskavuođaid, ja almmolaš
ásahusaid mat dáčča ássama galge sihkkarastit ámttas iešguđet
bággen- ja ekonomalaš veahkkedoaimmaid bokte. Muhto bođii vel
goalmmát čearda, kvenat.

Sii ledje suoma sirddolaččat geat bohte searvái Finnmárkku
resursagilvui ja resursageavaheapmái 1700-logu álggus. Sii
fárredišgohte Finnmárkui dalá Ruoŧa davviguovlluin, gosa Suomas
gulai oassi dan áigge. Porsáŋgui, mii ain lea guovddáš
kvenakulturbáiki, bohte árvvusge vuosttaš kvenat maŋŋelaš
1700-logu gaskkamutto (Richter Hanssen 1986: 113).

Kvenat barge eanandoaluin, ja dat lei norgga eiseválddiid miela mielde
dan ektui máid sii dán guovllus, ja maiddái ássiide, atne
buoremussan. Major Schnitler muitalii ahte kvenat ledje eanandoallit
geat bohte "Ruoŧas, Durdno Sámis ja Suomas (Storfindland)." Sii ledje
njáskan vuvddiid ja huksen, ja ásaiduvve báikái. Giela ja vieruid
dáfus doalahedje iežaset norgga mearrasápmelaččaide ja sii sáhttet
rehkenaston danin ("...saa kan de føyeligen til disse regnes"
(Schnitler III alm. 1985: 57).

Doaimmat máid bidje johtui lasihan dihte dáččaid, ávkkuhedje unnán
dahje eai obanassiige. Gaskkamuttos 1700-logu lei Finnmárkku
bajásčuožželeapmi ("Finmarkens Opkomst") ja dáčča álbmoga
lasiheapmi vel eambbo dárbbašlaš eiseválddiide go ovdal. Dán dilis
ledje kvenat deaŧalaččat. Jáhkkimis atne eiseválddit sin dego
vejolaš máksun dása go dáččaid lohku unnui. Dan dihte válde sin
dábálaččat bures vuostá.

Peter Schnitler lei árvvusge vuosttažiid gaskkas geat ráhkadedje
kvena sisafárremii vuosttaš politihkalaš vuođu (Schnitler III
alm. 1985: 112 ff). Okta ágga dása go kvenaide sávai bures boahtima,
lei go sii eai ásaiduvvan dáččaid lusa geat eai máksán vearu, muhto
sápmelaččaid lusa geat mákse vearu gonagassii. Nu šadde kvenat maid
vearromáksin. Dan dihte háliidii Schnitler eambbo dáid ruoŧa
vuollásaččaid Finnmárkui (Schnitler III alm. 1985: 113).

Son evttohii kvenaid galgat beassat buotlágan soalddátčáliheamis,
vearus, ledingas ja sáhttogeaskkus 5 jagi, fillen dihte sin ásaiduvvat
riikii. Sii galge oažžut muorračuollanbáikki ja álgoveahki
gávpedoaimmas. Sii eai galgan dárbbašit addit
duođaštusčállosiid. Schnitler anii ákkasteapmin go bahádahkkit
Danmárku-Norggas sáhtte sáddejuvvot buorideapmái ávdin
Finnmárkkuguovlluide, manne de ii diktit dán gustot maiddái olbmuide
duođaštusbáhpiriid haga eará riikkain? (Schnitler III. alm. 1985:
113.)

1750:s vásihedje earenoamášvuođa go ámtamánni, Kjeldsen, bijahalai
barggus eret go navdojuvvui vearrut bargan Álttá kvenaide (Henninen
1972: 89/93). Dan oktavuođas almmuhuvvui seammá jagi gohččun mii
buoremuddui vuhtii válddii oaiviliid man birra ee. Schnitler lávii
hupmat. Gohččumis lei čállon ahte muhtun kvenat geat Ruoŧas ledje
boahtán, ja ásaiduvvan ovddeš "ávdin" báikkiide siskkimis vuonain,
sin galge váibmoláđisvuođain ja muttolašvuođain
vuostáiváldit. Buoremielalaš vuostáiváldimiin galge eanebuid sis
movttiidahttit fárret. Dasalassin galge kvenat geat bohte, oažžut
buotlágan veahki ja doarjaga ("al mulig Hjælp og Haandstrækning...")
(Wessel Berg II 1842: 89). Jens Petter Nielsen lea girjjis Altas
historie, bind I (Nielsen 1990: 249 ff) dan namuhuvvon ášši Álttás
guorahallan dárkilit.

1700-logu loahpageahčen lei ain álmmolaš poltihkkan veahkehit ja
bures vuostáiváldit kvenaid. Ámtamánni Sommerfeldta cealkámušas
1796:s boahtá maid dat ovdan, go nealggi geažil ledje olu
kvenabearrašat boahtán Áltái. Son muitala hui positiivvalaččat
kvenaid birra. Ruoŧa karelat dahje kvenat ledje dohkálaš olbmot. Sii
ledje luonddus dearvašat, stuorašattogat ja jierbmát. Sii ohppe
jođánit guolástit, ja ledje bures hárjánan gilvit eatnama. Oallugat
rávis dievdduin ledje viessohuksejeaddjiŧ 55 , ja muhtumat ledje
roavvarávddiŧ 56 . Nissonat máhtte dábálaččat sihke botnit, čuoldit
ja báidnit. Dákkár olbmot galggaše Sommerfeldta oainnu mielde leahkit
buresboahtin buot riikkaide gos eai lean doarvái ássit. Earenoamážit
guoskkai dat Finnmárkui, gos oaiveváttisvuohtan lei
olmmošvátni. Guollás mearragáttit han sáhtte biebmat olu eanet
olbmuid go dalle ledje doppe (Qvigstad 1921: 17).

Ámtamánni evttohii dan dihte ruhtadoarjagiid bokte movttiidahttit sin
ásaiduvvat, muhto ii Áltái gal. Beahcevuovdi doppe ii gierdan eambbo
olbmuid su oainnu mielde. Gonagaslaš resolušuvdna 157  doarjjui dan
čakčamánu 26.b. 1796:s. Ámtamánni oaččui dasto fápmudusa 158  addit
njuolggo ruhtadoarjagiid dan 14 bearrašii geaid birra lei
hupmu. Dasalassin galge maid eará amas dahje olgoriikka bearrašat
geat Álttá olggobeallái háliidedje ásaiduvvat, oažžut
ruhtadoarjagiid, ja geat livčče luohtehahtti boahttevaš viššalis
ja ávkkálaš ássit. Sii galge viessohuksendoarjaga oažžut, ja
doarjagiid fanas- ja guollebivdoneavvuid háhkamii. Juohke bearaš
sáhtii dan atnui oažžut 20-24 riikkadálera (Wessel Berg III 1843:
814).

Dáinnalágiin šattai vuođđojurddan dánska-norgga
eiseválddiide 1700 -logu maŋit oasis maiddái earáide go dušše
dánskalaččaide dahje dáččaide geat eai lean sápmelaččat,
earenoamážit kvenaide, juolludit ruhtadoarjagiid ja eará sierra
ovdamuniid 1 59  Finnmárkku ássama doalaheami ja ásaidumi dihte.

Maiddái 1751 ovdal bohte kvenat dálá Sis-Finnmárkku ruoŧa
duopmoválddi guvlui, mii dál lea Sis-Finnmárku. Sii ožžo maid muhtun
sierra ovdamuniid, nu go sii geat vuotnaguovlluide ásaiduvve. Sis
ledje ee. 15 ng. friddjavuođajagi, goas muhtun hárve
spiehkastagaiguin 1 60  besse vearus ja eará bákkuin. Dáid jagiin
rehkenaste sin huksen dálu ja gilván eatnama. Eará deaŧalaš
ovdamunnin Ruoŧa mearragátte-eanandolliid ektui lei go sii besse
soalddátgohččumis (Arell 1979: 32).

4.7.1 Resursagilvu kvena sisafárrema oktavuođas

Kvena sisafárren váikkuhii eahpitkeahttá Finnmárkku
resursageavaheapmái, ja earenoamážit vel sápmelaččaid ektui. Kvenat
ásaiduvve vuosttaš áigodagas guovdu sámi guovlluid geavahit
riggodagaid máid sii juo atne. Muhtun báikkiin sáhtii leahkit gilvu
šibitdoalu, ládjoeatnamiid ja dakkáriid dáfus. Eará báikkiin ges lei
johkaluossabivdo-riidu. Nu lei ee. Álttás, gos vuhtto ahte kvenat
ožžo mearrideaddji saji johkabivddus, ja 1725:s ledje juo
sápmelaččaid duvdigoahtán dobbelii (Nielsen 1990: 218).

Henry Minde lea oaivvildan oktan ággan ámtamánni Kjeldsena ja Álttá
kvenaid riidui 1740-logu loahpageahčen, ahte Kjeldsen ii ovttamanu
dohkkehan kvenaid sajáiduvvama. Ámtamánni oaivvildii ahte galggaše
árbevieru ja riektedoaimma bokte sáhttit muhtun muddui várjalit
ássanguovlluid ja gittiid (Minde 1982: 99).

Muhto Kjeldsena dieđuid mielde ii lean hálddahuslaš 161  ja
juridihkalaš doaibma vuhtii váldojuvvon Álttás. Sisafárrejeaddji
("overløbne") ruoŧa kvenat ledje juo iešráđálaččat sajáiduvvan
ovdal go son šattai ámtamánnin, ja dan bokte báikkálaš ássiid
("Indföede") duvdán eret (Minde 1982: 110). Báikkálaš ássit ledje dán
oktavuođas sihke sápmelaččat ja dáččat.

Ámtamánni gal juo oaivvildii ahte sápmelaččat eai gierdan kvenaid,
go sii ledje buot vejolaš vugiiguin sápmelaččaid viggan duvdit
eret, ja áinnas, jus eiseválddit eai heađuštan 1 62  dan, gavdnjejedje
sápmelaččaid báikkiin ja gittiin gos guhkes áiggiid ledje
ássan. Minde oainnu mielde bealuštii Kjeldsen dákko boarrásit
riekteoainnu mii dohkkehii sámi árbevirolaš vuoigatvuođa, ja suinna
jávkkai vel maŋimus sámi boares árbevirolaš vuoigatvuođa
bealušteaddji. (Minde 1982: 100).

Dan namuhuvvon Álttá áššis lei gittiid ja dakkáriid birra sáhka,
dahje šibitdoalu vejolašvuođaid birra. Lei go dasto
riidovuođđu 163  guovlluin gos sápmelaččain jáhkkimis eai lean nu
olu šibihat, ee. siseatnanguovllus? Dohko han bohte veahá kvenat
1700-logu vuosttaš oasis. Ee. Deanuleagis deaividedje sámi
servvodagain, man eallinvuođđun ledje eará riggodagat go šibitdoalu
eanangeavaheapmi. Bivdu, luossa- ja jávrrebivdu, mearaguolásteapmi ja
boazodoallu ledje dán servvodaga guovddáš vuođđun. Ealáhuseallima
eará osiid ektui lei eanandoalus ja šibitdoalus unna sajáš
1740-logus ain, goas vuosttaš njuolggodieđuid oažžut Deanuleagi
sámi eanandoalu birra. Muhtun "hárve guollebivdi sápmelaččas" lei
darfegoahti ja eanan, okta dahje guokte gusa, ja veahá sávzzat.  Ii
lean báljo go 3-4 sámi bearraša birra sáhka geain dákkár
ealáhusheiveheapmi lei Buolbmágis bajásguvlui (OAJ. saml. UD. Den
svenske sjefsforhandler til kongen, 23.1.1749).

Muđui ledje moadde kvena fárren sihke Kárášjohguvlui 1720 birrasiid,
ja okta juohke dálá Deanugillái Bonjákassii, Sieidái ja Buolbmágii
1730-logus. Sii dáide guovddážis šibitdoalu ja eanandoalu viidásit
ovdáneamis dán Deanuleagi guovllus.

Siseatnama sámi siiddat ruoŧa duopmoválddi vuolde, oktan eanas
Deanulegiin, ledje nannosat (vrd. Tønnesen 1979: 114). Sis lei
ee. viiddis, measta earenoamáš luossabivdo-vuoigatvuohta
(vrd. Pedersen 1986, kap. 2.8). Movt atne sii kvena sisafárrema mii
lei Kárášjohguovllus 1720-logus?

Oaidnit doppe ovdamearkkaid go sápmelaččat, maŋŋel go kvenat ledje
sajáiduvvan, rievtti bokte vigge nannet iežaset boares sajiid
sisafárrejeddjiid ektui. Ii dát leat dattege dievas govva, go dieđuid
mielde mat gávdnojit, vuhtto ahte siiddat ledje maid ieža addán
kvenaide lobi geavahit riggodagaid iežaset guovllus.

Dán vuohttá Ávjovári dikkis 1737:s (SI 1981). Doppe váide golbma
namuhuvvon Kárášjoga kvena eanandoalli, Claes Jønsson, Mats Ersson ja
Jøns Ersson, go Per Piaskainen nammásaš sápmelaš lei báhkken báikái
gos sii bivde guliid. Piaskainen maid oččodii alcces dušše smávva
gieddebihtá máid sii eaiggádušše, ja máid riekti ieš lei juolludan
ja lohpidan. Ávjováridikki, nappo báikkálaš gielddarievtti 164  ovdalis
addin lobiin, geavahedje kvena eanandoallit eatnamiid. Earret ruoŧa
válddi ledje rievttis dušše sápmelaččat.

Sidjiide lei čielgasit deaŧalaš dikki ođđasit oažžut dohkkehit
vuoigatvuođaid máid sii ovdal ledje ožžon ("...af den Högtährade
Härads Rätten som och hela Menigheten lofwat är...").  Dát čájeha
ahte ii lean dušše gielddariekti, muhto ledje maiddái eará
sápmelaččat siiddas, "Menigheten", lobi addán ásaidupmái.

Formálalaš dili geažil ii šaddan ášši duohtagieđahallamii 165 ,
muhto ášši rahpá hui miellagiddevaš guorahallama dan dáfus makkár
geavahanlobi Ruoŧa gonagas sáhtii addit sámi siidaguovlluin ja makkár
lobiid fertejedje guoskevaš siidaguovlluid geavaheddjiin
oažžut. Kvenain han ledje vel almmolaš friddjavuođareivveŧ 66 
iežaset geavaheapmái. Ávjovári dikkis guovvamánu 6.b. 1728, leigga
guokte Kárášjoh-kvena čájehan friddjavuođareivve mas lei dáhton
31.1. 1724. Dan mielde oaččuiga Mickel Hinderson Mázes, ja Eric
Matzon bártniidisguin, Muonioniskkis, geavahanlobi , "uptaga Crono
Öde" Kárášjogas (Fellman I. I 1910: 422 ff).

Eaba dáinna friddjavuođareivviin ge lean soai oadjebasat
vuoigatvuođaideaska dáfus 1737:s, ja dáhtuiga báikkálaš dikki
ođastit iežas ovddeš addin resursageavahanlobi. Oppalaččat oaidná
ahte lei dábálaš siiddain sisafárrejeddjiide resursageavahanlobi
addit iežaset guovllus. Diehtit máŋga ovdamearkka dasa ahte
sisafárrejeaddjit ožžo lobi dihto siiddaid eatnamiidda bisánit,
dahje sii ožžo rivttiid sámi nieiddaiguin náitaleami bokte
(Tegengren 1977: 53).

Dat máid smávvát oažžu jáhkkit dás, lea ahte sisafárrejeaddji
kvenaide ii lean friddja lohpi dušše geavahišgoahtit riggodagaid
sámi siiddaid siskkobealde Deanuleagis. Kvena sisafárrejeaddjit
dárbbašedje lobi sihke ruoŧagonagasas ja sápmelaččain.

Maŋimus ovdamearka resursagilvui mii bohciidii vuosttaš
kvenasisafárrema maŋŋel, lea Buolbmátguovllus, mii 1730/40:s lei jur
dánska-norgga ja ruoŧa duopmoválddi gaskkas. Go kvena eanandoalli
fárrii dohko, vuosttaldedje Ohcejohsámit garrasit. Kvena čujuhii
dánska-norgga lobi addimii iežas fásta ásaidumi ja Deanu luossabivddu
vuoigatvuođaid dáfus. Ohcejohsiidda sápmelaččat váidaledje garrasit
ja bahččagit, go sis ledje ain boares guollebivdinsajit Buolbmága
buohta dahje badjelis (Fellman I 1910: 430 ff).

Ohcejohdikkis 1740:s deattuhedje sii ahte ii dalle ii ge ovdal lean
oktage "dáčča" bivdán bajábealde boares siidaráji Skoarrojoga
nammasaš doaresjoga njálmmi - gokko maid 1751:s mearriduvvui Norgga
ja Ruoŧa (Suoma) riikkaráji vuolgga Deanus nuorttaslulás.

Muhto dilálašvuođat ledje rievdan. Luossabivddu dološ ortnet lei
nohkagoahtán. Dánska-norgga eiseválddiid doarjagiin gáibidii
Buolbmágii ásaiduvvan eanandoalli, "Hinrich Ersson", Bajit-Durdnosa
suohkanis eret, bivdit beassat maid Skoarrojoga bajábealde. Son lei
lobi ožžon ásaiduvvat 2-3 km Skoarrojoga vuolábeallái, dárkileappot
muitaluvvon Buolbmátsullui (Polmakholmen), dahje "Polmacksari" movt
diggegirjái lea čállojuvvon. Dán lobi fertejit dánska-norgga
eiseválddit addán 1733:s dahje 1734:s. Buolbmátsullo guovlu orru
goitge leamaš deaŧalaš bivdobáikin Ohcejohsiidda (ja Anársiidda)
olbmuide, go fásta ásaidumi lobi addin lea njuolgut čuohcán sin
guollebivdui doppe. Diggeoasseváldiŧ 67  eai lean váibmoláđđásat
duomuin dán dáfus. Sii einnostedje dán lobi oktan dánskalaččaid eará
heajos doaimmaiguin, billistit ja goaridit sin ovdii- ("totala
undergång och fördärf".)

Dánska-norgga eiseválddit ledje eará vugiiguin 1740 birrasiid bággen
Ohcejohsiidda sápmelaččaid, geat gulle ruoŧa duopmoválddi
vuollái. Sii bidje sidjiide sáhtostangeaskku 168 , gáibidedje eambbo
vearu, ja nihtte 169  sápmelaččain váldit luossabivdo-vuoigatvuođaid
jus sii eai doahttalan dán. Vihtanat oaivvildedje dánska-norgga
fallehemiide sivvan juste dan Buolbmága kvena eanandoalli. Sin
muitalemiid mielde ii sáhttán son dohkkehit ahte sápmelaččat galge
beassat geavahit iežaset guollebivdinsajiid dološ vuoigatvuođaid
mielde. Sii ledje gillán su dihte ja maid váidán su ovdal. Goitge
ledje sii dál gáidame boares árbevieru vuoigatvuođain, ja dološ
friddjavuođain ja guollebivdosajiin máid doložis ledje juo geavahan.

Eai lean dušše doloža rájes geavaheapmi 170  vuođđun
guollebivdosajide, muhto sii atne maid formálalaš beali
čielggasin. Sii ledje diiddu ja sullásaččaid máksán Deanunjálmmi
gávpeolbmái , ja vel jahkásaš fásta vearu dánskkalaččaide. Go dál
eai beassan boares guollebivdosajiid geavahit, bivde sii beassat
diiddus, vearus, sáhtostangeaskkus ja eará dánskka nođiin.

Álbmot oaivvildii dánská-norgga eiseválddiid geavaheame kvena
eanandoalli oassin iežaset viidánanpolitihkaš 71 . Ii lean oainnat
eambbo 2-3 jagi áigi go dánska-norgga eiseválddit čuoččuhišgohte
ráji mannat Geavgŋoaisullo (Fossholmen) bokte, ii ge 15 km vuollelis,
Skoarrojoga boares siidaráji bokte. Dán oktavuođas čuoččuhedje
Ohcejohsápmelaččat dan riekteoainnu ahte sii doloža rájes
eaiggádušše sin luossaguollebivdduid ("Laxefiskerier")
Geavgŋoaisullo vuollelis, nu ahte dánskalaččaid dagut ledje áibbas
vuođu haga.

Diggeálbmoŧ 72  ráhkadii čállosa gos álggos čujuhedje dan ahte
dánskka eiseválddit áigo sin gieldit bivdimis luosaid Deanus jus sii
eai boahtán Vuokkátdiggái 173  áhpegáddái, máksin dihte vearu ja ledinga
dánskalaččaide. Dasto gáibidedje sii beassat bivdit jogas nu go
doloža rájes ledje dahkan, beroškeahttá Buolbmát
eanandoallis. Luossabivddu joatkiin boares guollebivdosajiin
hehttešii sin oalát vuolláneamis ja nohkkomis ("theras totale ruin
ock undergång").

Dáinna golmmain ovdamearkkain Álttás, Kárášjogas ja Buolbmágis, maid
birra ovdalis lea muitaluvvon, čájehit ahte kvena sisafárren sámi
guovlluide, dagáhii váttisvuođaid. Olu riggodagat ledje juo anus go
kvenat bohte. Álttás válde sápmelaččaid eananvuoigatvuođaid
duođas. Kárášjogas, mii lei ruoŧa duopmoválddi guovlu, fertejedje
kvena sisafárrejeaddjit oažžut sihke gonagasas ja dikkis/sámi
álbmogis lobi ásaiduvvat ja geavahit riggodagaid. Deanuleagi vuolit
guovllus, dánskka ja ruoŧa duopmoválddi guovllu "friddjaavádagas"174,
orrot dánska-norgga eiseválddit geavahan Buolbmága kveana eanandoalli
oassin strategalaš spealus viiddidan dihte iežaset váikkuhanválddi
1613 rájes, Deanuleagis bajásguvlui. Dat dáhpáhuvai ee. go son
oaččui ovdamuniid luossabivdosajiid hárrái. Dán guvlui
kvenasisafárren lei mielde billisteame osiid Ohcejohsiidda
árbevirolaš resursageavaheamis.

Áibbas eará ášši lea go Deatnogátti vuosttaš kvenaid maŋisboahttit
dađistaga seahkánedje sámi servvodahkii, man bokte Deanuleagi kvenat
šadde sápmelažžan (Niemi 1981: 23).






5. KAPIHTTAL

Boazodoallu

Oažžut ovttatmanu deattuhit boazodoalu stuora mávssolašvuođa
Finnmárkku ásaiduvvama ja ealáhuseallima oktavuođas olu duhát
jagiid. Dán loahppajurdaga 175  sáhttit vuođđudit olu báktesárgumiidda
Álttás, mat leat 4 200 jagi ovdal Kr. rájes gitta sullii jagi 500
ovdal Kr. rádjái. Báktesárgumat čájehit dán áigodagas bohcco eallin
mii eanemusat beroštahtii dološáigásaš geađgedáiddáriid. Boazu lea
govviduvvon oktiibuot 90% buot elliidgovvidemiin (Helskog 1985:
194). Dáid báktesárgumiid vuođul lea árvvoštallon ahte 5-6 000 jagi
dás ovdal juo lei muhtun lágan boazodoallu Davvi-Skandinávias. Lojes
bohcco sáhttet dasto geavahan vuođgŋinboazun ja noađđeheargin
(Helskog 1983: 57-58). Dálmmát-bázahusaid oktavuođas Mátta-Várjjagis,
mat leat veahá maŋŋel Kristusa riegádeami rájes (vrd. kap. 1.1.),
leat árvvoštallan sápmelaččaid guođđán dan čielga
čohkkendási 176 , ja álgán muhtun lágan boazodoaluin (Simonsen 1967: 65
ff).

Vuosttaš luohtehahtti dieđuid boazodoalu birra oažžut håløygalaš
oaivámušain Ottara muosáhusaid bokte máid lea čállán Englándda
gonagas Alfredii, jur ovdalaš jagi 900. Su muitaleami dán fáttá birra
lea goitge váttis dulkot: "Son lei olmmái geas lei valjit dakkár
opmodat go dis (Håløygain) nai, namalassii eallit. Sus ledje ain dalle
go oahppalattai gonagasa, guhtta čuođi lojes ealli máid ii lean
vuovdán. Elliid gohčodit boazun. Guđas dáin ledje
vuođgŋinbohccot. Sápmelaččain leat dat hui divrasat, go sii
geavahit daid vuođgŋinboazun goddebivddus". (NOU 18: 1984,
s. 653). (Sitáhta lea ođđasit jorgaluvvon.)

Áiggiid čađa leat dáid dieđuid máŋgga ládje dulkon. Muhtun
dulkomiin eaiggádušai Ottar bohccuid, dávjá searválága sámi
guođoheddjiiguin, ovdamearkka dihte sullos, dahje dat ledje
sápmelaččaid geaid Ottar mávssihii vearu dahje geain bearai eará
attáldagaid. Dássožii ii sáhte maide dadjat čielgasit gáldu
birra. Ottara 600 "lojes ealli máid ii lean vuovdán" leat ain
váttisvuohtan dutkiide. Vuođgŋinbohccuid válddahallama gal lea álkit
ipmirdit. Gottiid bivde vuođgŋinbohccuiguin, ja ledje sápmelaččat
geat bivde.

Go lahkonit 1200-logu, oažžut ođđa čálalaš dieđuid
sápmelaččaid ja bohccuid birra. Dat lea Historia Norvægia mii
čállouvvui earkebismaguovddážiš 77  Troandimis (Trondheim) sullii
1190. Doppe lea sápmelaččaid birra čállojuvvon ahte sii čierastit
juolggis njalkkás duolba muoraiguin "...muohtaskálvviid mielde
vilttiid vulos ja bohccot čuvvot sin mátkkis". (Historia Norvægia
alm. 1969: 21.) Sáhttá dán mielde dálveráiddu válddadallan, ja lojes
bohccuid doalu birra sáhka.

Knut Odner gii lea Várjjatsápmelaččaid servvodaga birra čađahan
guhkesáiggiguorahallama, oaivvilda lojes bohccuid sis leamaš measta
sihkkarit jagi 1200 birrasiid. Daid atne noađđeheargin 1 78  ja
gisorin 1 79 , ja jáhkkimis maid mielkki dihte, ja vel
vuođgŋinboazun. Ovtta dállodoalus goitge várra eai lean go 5-10
bohcco (Odner 1992: 33).

12-1300-logu rájes gávdnat ovdamearkkaid go bohcco- ja miesenáhkit
ledje gávpegálvun eurohpalaš oktavuođas (Fjellström 1983: 167). Lea
oalle čielggas ahte náhkiid ledje bivddus ožžon. Gávppašeapmi
goitge lea gáibidan veahá ráhkkananbarggu. Dán dihte sáhttet muhtun
lojes ealut leamaš. De sáhtii buoremus vuovdingálvvu váldit buoremus
áigge. Dán oktavuođas lei dat misiid njuovvan (Fjellström 1983:
169). Dát gaskaáiggegáldut gustojit gal lulit guovlluide, ii ge leat
ovttatmanu daddjon ahte dat duolba muorat ledje sámivuođas bohciidan.

Čálalaš gáldut boarráseappot go 1600-logu rájes leat váilevaččat,
muhto 1603 gullat ahte Durdnosa Sámi (Torne lappmark) sápmelaččat,
ee. doppe mii dál lea Finnmárkku siseanan, juohke jagi vulge meara
bivdit. Sii bohče áldduid mat ledje mielde, seammás go geavahedje
guohtumiid mearragáttis. Namuhuvvo maid dán gáldus ahte doppe lei
buoret rássi, go badjelis váriin (Qvigstad/Wiklund II 1909:
285). Doppe muitaluvvo johttimis leamaš guokte ulbmila. Nubbi lei
mearrabivdu. Nubbi lei lojesbohcco dili beroštupmi. Ii leat
dárkileappot čilgejuvvon man viiddis boazodoallu lei, dahje man
deaŧalaš dat lei mearraguolásteami ektui. Muhto boazodollui
vuođđuduvvui johttinmálle siseatnama ja mearragátte johtaleapmi
dahje nuppeguvlui, lea dás vuođđuduvvon.

1500-logu gálduid mielde mat gávdnojit, ja ávnnaslaš bázahusaid
mielde, ee. iešguđet lágan goddebivdogárddiid, ledje sámi
servvodagat johtaleapmái heivehuvvon. Nu guhká go meahcceallit,
o.m.d. gottit, ledje doarvái, sáhttá johtalanservvodaga dadjat leamaš
ekologalaš dássádagaš 80 . 1500-logu loahpageahčen,  ja 1600-logu
mielde, várra ovdánii dainnalágiin ahte ekologalaš dássádatvuohta
gopmánii. Sivvan dása lea navdon ahte badjelmeare geavahedje
riggodagaid masa johtalanservvodat lei vuođđuduvvon,
ee. gávppašeami dihte (Vorren 1987: 153).

Sáhttá maid jurddašit sámi servvodaga siskkáldas gaskavuođaid
dagahan badjelmearálaš geavaheami. Sámi ássiid lassáneapmi sáhttá
leamaš okta sivvan ekologalaš eahpedássádatvuhtii, ja go
johtalanservvodaga riggodatvuođđu ii šat gokčan buot ávnnaslaš
dárbbuid mat galge gokčojuvvot.

Boađusin goitge šattai ahte boares bivdoservvodat
earáhuvvagođii. Juohkásii máŋgga iešguđetlágan ealáhusgeainnuide,
dego vástidit dan eahpedássásašvuođa mii lei bohciidan. Muhtumat
bargagohte eambbo šibitdoaluin/guolástemiin, ja earát fas viiddidedje
boazodoalu earenoamášvuođa. Stuorit boazoealut ledje dušše oassin
oppalaš ealáhusovdáneami govvideames 1600-1700-logus.

Muhto boazodoaluin buohtalaga jotke ain goddebivdduin guhkes
áigge. Muhtun Finnmárkku osiin, o.m.d. Porsáŋggus, godde maŋimus
gotti nu easkka go jagi 1900 birrasiid (Richter Hanssen 1986: 49).

Lea goitge árta deattuhit ahte sámi johtalanservvodaga earáhuvvamat
sáhttet iešguđet áiggi dáhpáhuvvan, juohke guovllu dilálašvuođaid
mielde. Dan dihte eat sáhte čielga gova oažžut dán
suorgásuvvamiš 81  ráddjejuvvon guovlludutkamiid 1 82  haga, dása guoská
viidát johtalan boazodoallu. Maŋimus jagiid leat boahtán olu
deaŧalaš ákkat dan guvlui (vrd. Niemi 1983, Richter Hanssen 1986,
Nielsen 1990, ja maiddái vel Odner 1992).





5.1 RÁĐĐEJEADDJI OAIDNU. VIIDÁNEAPMI SISEATNAMIS MEARRAGÁDDÁI

Dáláráđđejeaddji oaidnun lea ahte boazodoallu lassánii gáfadit
1600-1700-logus, earenoamážit siseatnamis, ja dat dagahii deattu
mearragátti guohtunguovlluide ja eará ealáhusdoaimmaide, ovdamearkka
dihte bivdui. Dán oainnu oaiveosiide lea ea.ea Svein Tønnesen
guorrasan (Tønnesen 1979: 59). Gáldut huksejit čielgasit váidalusaid
nala mat bohte muhtun vuotnaguovlluin 1600-logu loahpageahčen, go
duottarsápmelaččat báhkkejedje sin guovlluide. Ledje Ohcejoh-,
Ávjovári- ja Guovdageainsiidda duottarsápmelaččat.

Dákkár oalle čielga váidalusaid Deanus, Lágesvuonas ja Álttás, lea
Adealerlávdegoddi čállán 1690:s (Adealer alm. 1938). Ovdamearkan dás
lea čállojuvvon deaŧalaččamus oassi "Nedertanens finner"
(Deanusápmelaččat geat mearragáttis ásse) váidalusain. Sii
váidaledje go Badje-Deanu sápmelaččat ("Øfertanens finner"), ja
Ohcejohsápmelaččat báhkkejedje sin guovlluide, máid ovdal juo ledje
eiseválddiide namuhan. Sii bohte mearragátteváriide, ja báhče gottiid
ee. Nuori (Hopseidet) olggobealde Vuokkátváriin
(Omgangsfjellene). Muđui dagahedje Vuolle-Deanu sápmelaččaid
ealáhusgeavaheami ovdii riebaniid ja čeavráid báhčimiin
mearragáttis, ja go vel bohte dohko olu bohccuiguin. Ealut guhto buot
Vuolle-Deatnulaččaid bohccuid jeahkála ja buot sin omiid ja sávzzaid
rásiid (Adealer alm. 1938: 297).

Lei go dasto nu ahte boazodoalloviiddideapmi dušše lei siseatnamis
meara guvlui, dušše vuotna- ja riddoguovllu sápmelaččaide
noađđin dán oktavuođas? Mearrasámi siiddaid váidalusaid vuođul
sáhttá dulkot boazologu lassánan dušše siseatnamis. Nu álki ii
dattege leat.

Siseatnama ruoŧa duopmoválddi guovllus oaidnit maid
boazodoalloviiddideami riddoguovllu sámisiiddain siseatnama
guvlui. Ovdamearkka dihte muitalii Guovdageainnu diggeálbmot jagis
1700 ahte muhtumat "norgga" sápmelaččain, geat eai máksán vearu
Ruŧŧii, dálvet johte dohko bohccuideasetguin (SI 1981, oassi IV:
2). Dađistaga váidališgohte siseatnansápmelaččat dan boazodoalu
nala mii riddo - ja vuotnaguovlluin lei siskelis. Movt heive dasto
dat?

Čilget dán sáhttá dan vuođul go bohccot jáhkkimis leat ovtta málle
mielde johttán gaskal siseatnama ja mearragátti. Dáinna lágiin šattai
sápmelaččaide vejolažžan goddeealuin maid oččodit ávkki dan
siidaguovllus gos ain ledje áigges áigái. Nu eai šaddan iešguđet
siiddat gilvalit gaskaneaset. Siida dán oktavuođas lea sámi
servvodaga vuođđodoallu dan áigge, dahje joavku mii ovttasráđiid
geavahii guovllu mas dávjá ledje čielga rájit. Veardit johtalansiidda
1694 rájiiguin máid Ørnulf Vorren lea govahallan, govus 5.1
maŋŋelis.











Govus 5.1: Finnmárkku siidarájit 1694:s

Kártta lea Romssa universitehta, Museadoaimma Instituhta sámi
etnográfalaš ossodat, ráhkadan. NOU 1978:18A
Finnmarksvidda-natur-kultur, s. 155.

Go eambbo álge dápmat ja priváhtan atnit bohccuid mat johte
mearragátti ja siseatnama gaskal, de eai lean oasit boazoealuin mat
fiervái bohte giđđat, bivdimassii. Dat ledje dál
siseatnansápmelaččaid geahču vuolde. Seammaládje lei riddo - ja
vuotnasápmelaččaid ealuiguin mat dálvet bohte siseatnamii. Dat ledje
maid šaddan eaŋkilolbmuid priváhta opmodahkan ja sin geahču
vuollái.

Váidalusat sáhttet seammá bures leamaš eahpeduhtávašvuođa
čájeheapmin go ovddeš searveriggodaŧ 83  lei priváhta
eaiggáduššanrievtti 184  vuollái šaddan, mas álbmot ii ožžon
ávkki. Soaitá vel leamaš nu ahte sii geat vuosttažettiin váidaledje,
ledje sii geat eai lean ođđa ovdáneamis mielde, bohccuid dápmamis ja
stuorit ealuid priváhta eaiggáduššamis.

5.2 BOAZODOALLU LEI OASSIN LOTNOLASEALÁHUSVUOGIŠ 85 

Deaŧalaš lea muittus atnit ahte sátni duottarsápmelaččat man
16-1700-logus geavahedje, ii ábut ovttatmanu assosieret dálá
boazosápmelaštearpmain. Go omd. Sverre Tønnesen dadjá
siseatnansápmelaččaid "duođas šaddan johttisápmelažžan"
1600-logu loahpageahčen, de ferte dan čuoččuhusa maid muddet. Eai
lean ollenge buohkat siseatnamis šaddan johttisápmelažžan
ođđaáigásaš sátnegeavaheami mielde.

Ovdal juo go boazodoallu ovdánii stuorit ealuid doallamii, johtaledje
siseatnansiiddaid sápmelaččat ealáhusaid dihte siseatnama ja meara
gaskal. Ledje eanas mearrabivddu ja vuolit jogaid luossabivddu dihte
johtalan ovdal. Dáid lotnolas ealáhusjohtalemiiguin jotke 1700-logus
maid. Guovtti dánska-norgga gáldus oaidnit lotnolasealáhusaid
geassejohttima duogáža siseatnamis mearragáddái ja
vuotnaguovlluide. Dat leat láhkaolbmá Knaga čálus 1704:s, ja Povel
Resensa čálus 1707:s. Knag lei leamaš Finnmárkkus fáldin 1685-95
gaskal (NBL VII: 427 ff).

Earenoamážit Knaga govvideapmi čájeha ahte johtalemiid mihttun ii
lean dušše priváhta eaiggáduvvon ealuide guohtuma gávdnat, muhto
boazo lei maid dárbbašlaš lassin guollebivdui máid doibme vuollin
stuora jogain ja mearas. Knag govvida dasalassin hui čielgasit
siseatnansápmelaččaid vearro- ja doaibmaválddálašvuođa. Son
deattuhii ahte Anársápmelaččat, geat ruoŧa duopmoválddi vuolde
ledje, ja vearu mákse Ruŧŧii, Norgii ja Ruššii, álo ledje luosaid
bivdán Deanus. Dan ledje maid Ohcejohsápmelaččat ja Badje-Deanu
sápmelaččat dahkan. Ávjovári ja Guovdageainnu sápmelaččat gal
bivde luosaid Álttáeanus. Dát sápmelaččat mákse maid vearu sihke
Ruŧŧii ja Norgii. Go bohte mearragáddái, ledje sis noađđehearggit
mielde. Eai goasse lean gielddahallan dan bargamis. Jus dát
sápmelaččat geat mearragáddái bohte, galge norgga vuollásažžan
bággejuvvot, dahje eará máksit go diiddu mearragáttis, johka- ja
mearrabivddu geažil, de livččii dagahan olu ráfehisvuođaid ja
váttisvuođaid. Knag ii háliidan dákkár ráfehisvuođa. Dan dihte
oaivvildii ge son ahte siseatnansápmelaččain ii galgan bearrat
"skeaŋkkaid" go bivde dáin báikkiin. (Čállon Johnsenis 1922: 322).

Povel Resen ges čálii eambbo boazodoallooainnu birra. Johtaleami
ággan lei go boazu, geasset ja dálvet, ee. ealáha dihte,
lunddolaččat vikkai iešguđet báikkiide. Dan dihte fertejedje
eaiggádat čuovvut bohccuid, jus eai galgan massit daid.

Muhto maiddái sus bohtet ovdan eambbo ákkat johtaleapmái. Guolásteapmi
ja gávppašeapmi lea daid searvvis. Resen čálii maid oppalaččat
movt "Ruoŧa" sápmelaččat johtaledje siseatnamis riddo- ja
vuotnaguovlluide. Das oaidnit ahte Anár- ja Ohcejohsápmelaččat bohte
Detnui guoli bivdit ja gávppašit. Muhtun Kárášjohguovllu
sápmelaččat manne Porsáŋgui, Klubbui (Klubben) ja Fálesnuorrái
(Kvalsund), ja earát fas orro Álttás geasset. Doppe ledje vel eará
Guovdageaidnulaččat, vaikko muhtumat sis maid johte geasset Skiervái
(Skjervøy). Nugohčoduvvon "Juxeby-Lappar", dahje sii geat Kárášjoh-
ja Ohcejohguovllus ásse, manne Deanu- ja Lágesvutnii
(Qvigstad/Wicklund II 1909: 301).

Dáid sápmelaččain nala váidaluvvo máŋgga vuotnaguovllus sullii
1690:s. Eahpitkeahttá lea sin boazodoallu okta vuođđoosiin dan
boazodollui mii dál lea Finnmárkkus. Ovdamearkka dihte lei johtinmálle
dalle juo sullii seammá go dál.

Dat máid eat dieđe vel sihkkarit, lea ledje go dušše
siseatnansápmelaččat geat vuođđudedje dálá johttinmálle, vai
gávdnat go eará geainnuid dan boazodollui mii Finnmárkkus dál lea?
Boazodoaluin ovdal mekaniserema, oaivvildit dán oktavuođas ahte lea
eallu "...mii lea ekonomiija vuođđun ja mii mielddisbuktá eallinlági
mas bearrašat čuvvodit ealuideaset birra jagi, ja doaimmaideaset ja
ekonomiijjaset čatnet ovddemustá ealu buvttadeapmái 186 " (Vorren 1978:
158).

5.3 BOAZODOALLU VUOTNA- JA MEARRAGÁTTEGUOVLLUIN 1600-LOGU
          LOAHPAGEAHČEN

Dan oktavuođas go bihko siseatnansápmelaččaid "báhkken" guovlluide,
ferte guorahallat ledje go mearragátte- ja vuotnasápmelaččain
alddiineaset bohccot, dahje movt sin boazodoaluin lei 1600-logu
loahpageahčen. Knaga "Jordebok" 1694:s, mii govvida ássama ja
ealáhuslági 187  erenoamážit mearragátte- ja vuotnaguovlluin, lea
čállojuvvon miellagiddevaččat dan birra.

Knag muitala buot girkosuohkaniin, earret ovttas, boazodoalu leamaš
oktan sámi vuođđoealáhussan 1 88  mearragátte- ja vuotnaguovlluin,
lotnolasat bivdduin, šibitdoaluin ja guolástemiin, vrd. gov. 5.2
maŋŋelis. Suohkan mii lea sierralágan lea Láhppi suohkan, gos muđui
maid muitaluvvo hui unnán sámi ealáhusdoaimmaid birra. Knaga dieđuid
mielde sáhttá navdit ahte hui oallugiin Finnmárkku vuotnaguovllu
sápmelaččain ledje bohccot. Áltá várra lei earret, vaikko boazo gal
maid doppe lei deaŧalaš.

Maiddái muhtun Finnmárkku dáččain ledje bohccot 1600-logu
loahpageahčen. Geahča gov. 5.3 maŋŋelis. Dát boazodoallu lei dávjá
earenoamáš sulluin, ja lei áibbas earalágan go sámi
boazodoallu. Jáhkkimis ledje ealut Láhpis, Reainnáhis (Reinøy) ja
Muosáhis (Måsøy) dolvojuvvon dohko ja ledje doppe birrajagi.

Gádde-Iččáhis (Rolvsøy) diehtit sihkkarit gávpeolbmá birra geas lei
gávpi Goaskinvákkis (Kjelvik) Máhkarávjjus, gii doalvvui bohccuid
dohko sullii 1670:s (Knag alm. 1932: 7, 43). Lea jáhkehahtti ahte son
osttii lojes bohccuid Porsáŋggussápmelaččain, geaid orohat
Máhkarávju lei. Bohccuid doalvun lei ámtamánni 189  lobihaga. Dan dihte
bággolotno bohccuid "Gonagassii", ráfáiduhtte 190  daid, ja maŋážassii
dat goddiluvve. Dán guovllu vuotnasápmelaččat bivde dasto gottiid,
dan maid dahke ámtamánni lobihaga. Adelaer dieđihii 1670:s dán
oktavuođas ahte Fálesnuorisápmelaččat ledje unnidan ealuset 400
bohccos 10 bohccui (Adealer alm. 1938: 290). Iččáhis (Ingøya) ledje
maid leamaš "eallit" ovdal. Dán oktavuođas árvidit dat lea bohccuid
birra sáhka.



Báiki/guovlu: Boazolohku: Eaiggádat: Johtolat: Áltá - "Muhtumat"
 Álttá sámiin Ii muitaluvvo Stierdná - Gámavuona sápmelaččat Ii
 muitaluvvo Sievju - Kluppusápmelaččat Ii muitaluvvo Fálá -
 Fálesnuori sápmelaččat Ii muitaluvvo Porsáŋgu ja Máhkarávju
 "unnán", "veahá" "7-800" Porsáŋggu sápmelaččat Sisaguvlui
 Lágesvuotna "unnán", "veahá" Lágesvuona sápmelaččat Ii muitaluvvo
 Deatnu - Deanusápmelaččat Ii muitaluvvo Várjjat "oba olu"




Gov. 5.2: Sámi boazodoallu mearragátte- ja vuotnaguovlluin 1694:s
Gáldu: Knag, almmuhuvvon 1932: 6, 7, 12, 14, 22.
                                         

Reainnáhis ledje Láhttá (Latøya) dáčča ássiin bohccot, 6-7
mearramiilla duohken. Suolu lea dan meare unni ahte guođohit ii sáhte
dárbbašan. Dan dihte leat eaiggádat várra ieža bargan
bohccuideasetguin.

Muosáha birra lea earenoamáš gažaldat. Doppe ledje bohccot, muhto
Knaga "Matricul" ii muital gii dán ealu eaiggádušai. Ii leat daddjon
dat lei dáčča boazodoallu. Sullos gávdnojedje nugohčoduvvon
"Dáčča sápmelaččat"191 (Knag, alm. 1932: 10, 12). Dán doahpaga
geavahedje Čáhcesulloguovllus sápmelaččaide geat gehčče dáččaid
bohccuid (Niemi 1983: 299). Vearuheami dáfus ledje sii dáččaiguin
ovttadássásaččat. Muosáhis leat dáččasápmelaččat dán oktavuođas
čállon dáččan. Sihkkareamos máid dás sáhttá dadját, lea ahte sihke
sápmelaččain ja dáččain lea leamaš dahkamuš Muosát boazoealuin.

Porsáŋggu sápmelaččaid Máhkarávjju boazodoallu váldui áššin
Goaskinvákkedikkis 1704:s. Sin gohččo johttit eret
doppe. Gávpesearvi 192  orru dan rájes háliidan bearráigeahččat ja
geavahit dan riggodaga. 1780-logus oaidnit ovdamearkkaid das ahte
sullo boazodoallorievtti čurvo bidjegis (Richter Hanssen 1990: 115,
179).

Čáhcesulloguovllu dáččain lei oalle viiddis boazodoallu go sis
ledje oktiibuot 1 000, dahje 2 000 bohcco. Orru čielggas ahte ledje
ámmát- dahje gávpeolbmát geat eanas ealu eaiggádušše. Álbmogis ledje
unnán bohccot. (Nielssen 1984a: 101. Vrd. maid Niemi 1983:299, ja
Nedkvitne 1988:137/78.)  Goitge lea árta jearrat ledje go
Čáhcesulloguovllu dáččain earenoamáš boazodoalloeavttut ja
-dárbbut.

Juoga mii čujuha dása, lea go doppe lei oalle dárbu fievrredit gálvvu
eatnama mielde. Lea oba duolba guovlu. Doppe sáhtte viežžat
boaldámuša, ja šibitfuođđara, ovdamearkka dihte
herggiin. Čáhcesullo eiseválddiin, ámtamánnis, sunddis ja báhpas, lei
nohkameahttun ja stuora sáhttodárbu iežaset guhkes
dálvemátkkiin. Sáhtto- dahje bargoheasttat eai gávdnon. Dárbbu sáhtii
dušše heargesáhtuin gokčat. Dan dihte sáhttá stuora boazodollui
atnit sáhttodárbbu čilgehussan.

Finnmárkku mearragátti eará báikkiin gos ledje dáčča ássit, atne
fanassáhtu guhkebuš gaskkaide. Boaldámuša ja fuođđara vižže
muhtomin 6-7 miilla duohken, vuotnabađain. Eai dárbbašan eatnama
mielde geasehit nu olu, ja dan dihte ii dagahan dat stuorit boazodoalu
dárbbu.

Čáhcesullos siiddastalle birrajagi moatti miilla siskkobealde gávpoga
birra. Várjjatsápmelaččat ledje bálkáhuvvon guođohit ealu.


Báiki/guovlu Boazolohku Eaiggádat Johtolat Guođoheapmi Geavaheapmi
Álgu Láhppi suolu "veahá" Báhppa -



Sállan-gottit "olu" Várra Sállán- eaiggádat -

Ráfáidahtton

Reainnát (Muosáhis) - Láhttá boanddat -



Muosát -


Sápmelaččat


Iččát- ovdal ledje bohccot -

 -



Gádde-Iččát - gottit "veahá"



 Ráfáidahtton Dolvo- juvvon dohko ca.  1670 Čáhcesullo guovlu 1000
dahje 2000 Čáhcesullo eanan-doallit ja eiseválddit

Birrajagi Čáhce-sullo guovllus
                                               
Várjjatsámit Vuosttažettiinfievrun



Gov. 5.3: Dáčča boazodoallu/ Gottit sulluin. 1694 Gáldu: Knag,
alm. 1932: 2, 5, 9, 12.
                                                                  

Boazogehččiid bálkáheapmi muitala ahte boazodoallu ii lean dáppe ge
oassin dáččaid ealáhus- ja eallinlágis. Einar Niemi dieđuid mielde
ledje Čáhcesullo dáččain bohccot nu guhká go sullii 1700-logu
gaskkamuddui (Niemi 1983: 300). 1600-logu loahpageaži gáldut eai
muital man boaris dát boazodoallu lei.

5.4 JOHTTI BOAZODOALLU 193  VUOTNAGUOVLLUIN

Muhtun vuotnaguovllu sápmelaččain ledje 1690-jagiin juo 7-800
sturrosaš priváhta ealut. Dat lei Porsáŋggus, gos Adealer vel lohká
gávdnot sápmelaččaid geain eai lean eará eallit. Oassi doppe
sápmelaččain elle boazodoalus.

Maŋimus namuhuvvon diehtu, oktan muitaluvvon alla boazologuin,
duođaštit ahte sápmelaččat, goit dán Finnmárkku-vuonas, ovdal jagi
1700 juo barge viidát johtolatboazodoaluin. Muhtun olbmuide lei
boazobargu dál šaddan čielga váldodoaibman, namalassii Porsáŋggu
dahje siskelis riegádan sápmelaččaide (Adealer 1938: 222). Doahpagat
máid atnet, leat "ellet bohccuideasetguin" ("leufer ved sine reen")
dahje "bohccuideasetguin ja bivdduin" ("ved sine reen oc
skytteri"). Muhtun oassi Porsáŋggusápmelaččain ledje birgegoahtán
dušše boazodoaluin, máid eai báljo sáhte doaimmahan earaládje go
dássedit johtalan mearragátti, geasseorohaga ja siseatnama,
dálveorohaga gaskal.

Eanas dan ovcci olbmás geat barge Porsáŋggu boazodoaluin, lei
riegádan siseatnamis. Einar Richter Hanssen gal oaivvilda sin leamaš
mearrasámi sogas, dahje čadnon mearrasámi birrasii earaládje, man
bokte besse boazodoaluin bargat Porsáŋggus. Ii sáhte dieđusge dadjat
ahte sii eai lean bohtán Porsáŋgui ealuin. Muhto sii sáhttet maid
liikká bures bargan alcceset ealuid, dahje árben daid doppe. Buot
Porsáŋggu vearromáksit ledje goitge čállojuvvon Nuorta- ja
Oarje-Finnmárkku vearromáksi mearrasápmelažžan ("Søefinner")
(Richter Hanssen 1986: 92).

Go lea sáhka vejolašvuođain Finnmárkkus birget, de lea ovdalis
čilgejuvvon ahte sápmelaččat dábálaččat birgejedje buorebut go
dáččat (gč. kap. 4).  Sii birgejedje namalassii unnit
oastogálvvuin. Eatnasat goitge ledje fásta lonohallandilálašvuođas
muhtun gávpeolbmáin (gálvoháhkanásahusain). Sápmelaččat geat ledje
birgegoahtán dušše boazodoaluin, várra ledje buot
friddjamusat. Eatnasat sis eai geavahan gálvoháhkanásahusa.  Sii eai
dasto lean čadnon fásta ovttage gávpeolbmái.

Knaga oainnu mielde lei Máhkarávju oassin Porsáŋggusápmelaččaid
geasseorohagas. Oalle sihkkarit lei dat sin geasseorohat. Adealera
dieđut 1690:s čájehit Finnmárkku boazodoalu ovdáneami dan áigge, go
muitala ahte Porsáŋggusápmelaččat dálvet manne nu guhkás
siseatnamii ahte riiddáskedje ruoŧa duopmoválddivuloš
siseatnasiiddaid olbmuiguin. Porsáŋggusápmelaččat han váidaledje go
eai hehttekeahttá beassan viidánit nu guhkás siseatnámii go
háliidedje. Siseatnansápmelaččat ("svendske fieldfinner") nihtte ges
váldit sis sihke bohccuid ja bissuid, jus manne menddo guhkás
siseatnamii bivdit (Adealer 1938: 298).

Dat boazodoallovuohki máid Knud Leem oinnii go lei Oarje-Finnmárkkus
1730 birrasiid, orru leamaš maiddái vuotnaguovlluin, ja dat soahpá
Adealera ja Knaga boazodoalu válddahallamiidda moaddelogi jagi das
ovdal. Doahpagat nu go "Porsáŋgguvuona Duottarsápmelaš" ("En
Porsanger-Fiords Field-Lap"), leat dábálaččat sus (Leem 1767; 145).
Leema dieđut čájehit ahte oallugat geain ledje Láges- ja
Porsáŋgguvutnii čanastagat, ledje boazobargi duottarsápmelaččat.

Sii johte ain ovtta gaskka hávális, sihke siseatnamii ja
ruovttoluotta. Geasset ledje áibbas mearragáttis, ja dálvet fas 6-7
miilla siskelis, "...sullii Ruoŧa Sámi Rájiid duohken" ("...hen imod
den Svenske Lapmarks Grändser") (Leem 1767: 168). Duohtavuođas ledje
guhkkin ruoŧa duopmoválddi guovllus. Boazobargi
Guovdageainsápmelaččaid birra lea čilgejuvvon earenoamážit ahte
sii doppe johte viidáseappot Skiervvá ja Gálssa (Karlsøy) suohkanii
geasset (Leem 1767: 392).

Oarje-Finnmárkku stuora sullot earret Máhkarávjju mii juo lea
namuhuvvon, Stiertná (Stjernøy), Sievjju ja Fálá, ledje guohtunguovlun
Gámavuona (Komagfjord), Kluppu ja Fálesnuori sápmelaččaid
ealuide. Gáldut 1600-loahpageaži rájes máid dás leat geavahan, eai
muital lei go das birrajagi boazodoalu birra sáhka, vai ledje go
sullot dušše geasseorohahkan. Ii leat dasto čielggas ledje go dát
vuotnasápmelaččat dalle juo álggahan guhkit johtolagaid. Muhto doppe
maid oaidná rievdadusaid boazodoallovuogis ovddeža ektui.

Álttásápmelaččat, geaid boazodoallu várra lei unnimusat ovdánan
obanassiige mearrasámi guovlluin dan áigge, ovdanbukte 1690:s daid
dábálaš váidalusaid ahte siseatnansápmelaččat dagahedje sin
ealáhusdoaimma ovdii (Adealer alm. 1938: 298). Čujuhanveara lea gal
maid ahte sii seammaládje bihko muhtun Fálesnuori Kluppu
sápmelaččain. Sii bivde su njulgestaga heaitit boahtimis sin váriide
("vore fielde") ja billistit ( gjøre "inpass oc skade" ) nu movt
dassážii lei dahkan. Dán lea váttis dulkot earaládje go ahte
Fálesnuori guovllu boazodoallu viidánii dainnalágiin ahte
ránnáorohagaid mielas dat billistii boares vieruid 1 94  ja siidarájiid.

Álttáguovllus gal maid bohciida 1700 ja 1720 gaskal joavku máid sáhttá
gohčodit "Altena Duottarsápmelažžan" ("Altens Fjeldfinder"). Dat
vulggii das go eiseválddit 1600-logu loahpageahčen ja jur 1700-logu
álggogeahčen čavga meannudedje siseatnansápmelaččaiguin geat
geasset bohte vuonaide ja luossajogaide. Sidjiide muitaluvvui ahte
ruoŧa vuollásaččain ii lean lohpi Álttáeanu bivdit, muhto
nugohčoduvvon "rádjesápmelaččaid" ("grensefinner") geat ledje
dánskka vuollásaččat, sin lei lohpi bivdit. Dan dihte čálihedje
oallugat Guovdageainnu- ja Kárášjohguovllu boazosápmelaččat
iežaset dánskka vuollásažžan (Nielsen 1990: 176 ff).

Fálesnuori guovllu birra muitala P. Harboe olu Hammerfeastta suohkana
čilgehusas 1720-jagiin. Son duođašta 1690-jagiid manu. Iežas
suohkana dárkilis olmmošlohkamis namuha son guhtta bearraša
Hámmerfeastta várresápmelažžan, dahje "Fieldlapper til Hammerfest",
nu go son gohčoda sin (Harboe alm. 1952: 469). Eai báljo sáhte
leahkit eará bearrašat go Fálesnuorisápmelaččat geat
johttidillái 195  leat álgán.

Hammerfeastta suohkanis fárrejedje oallugat siseatnamii 1720
birrasiid. Olles vihtta várresámi bearraša ("Field lappene")
oktiibuot 27 olbmuin ledje, suohkanbáhpa dieđuid mielde, fárren
Ruŧŧii almmá su duođaštusa 196  haga. Dát dieđut sáhttet máksit
ahte oallugat dain boazosámi bearrašiin, geat ledje Hammerfeastta
suohkanis eret, leat gávnnahan ávkkálažžamussan Guovdageidnui
čálihit iežaset. Jáhkehahtti ággan lea ahte dálveguohtundárbu
stuorui go ealut sturro, ja dán sihkkaraste buoremusat lagat
oktavuođa doalahemiin dálveguohtunguovlluin.

Eai várra lean vearrodili ovdamunit ággan, eambbo jus báhpira nalde 197 
dušše fárrejedje Guovdageidnui, čálitkeahttá iežaset dohko. Henry
Minde lea dan oktavuođas čujuhan ahte mearrasápmelaččat dáinna
vugiin soite fuomášan beassat vearromáksimis, johttisámidili bokte
ruoŧa-norgga friddjaavádagas(Minde 1982: 93).

Eará ággan dánska-norgga mearragáttesuohkaniid olmmošlogus eret
čálihit, sáhttá leamaš nugohčoduvvon sáhttogeaskkus beassat. Dat
sáhtii máŋgii noađđin leamaš. Geasku sáhttá viidánan vel
1700-logus, go riddoguovlluid dáččalohku unnui, ja dáččat dasto
válde unnit dáid nođiin badjelasáset.

Nuorta-Finnmárkku mearrasámiguovlluin lei maid álggahuvvon johtti
boazodoallu. Go oppalaččat geahččá Finnmárkku, de lei mearragátte-
ja vuotnaguovlluin viiddis johtti boazodoallu 1720 birrasiid juo. Dan
áigge dáhke dat boazosámit, geat ledje dušše dánska-norgga
vuollásaččat, 60 bearraša. Thomas von Westena dieđuid vuođul (von
Westen alm. 1934), sáhttá geasseorohagaid vuođul sirret joavkkuid, ja
sullii dadjat sin johttinmálle.

- Ristamuornjárgga (Korsnes) ja Lákku (Langfjorden)
  boazosápmelaččain lei dálveorohat Guovdageainnu ja Ávjovári
  birrasiid.  - Fálesnuori boazosápmelaččain lei dálveorohat
  Vuorjeduoddaris, Leavnnja ja Iešjávrri gaskkas.  - Porsáŋggu
  boazosápmelaččain lei dálveorohat Idjajávrri buohta (Nattvatnet).
  - Dorskevuonas Lágesvuona boazosápmelaččain lei dálveorohat
  Áttánjogas (Adamselv).  - Deanu Juovlavuona (Leirpollen)
  boazosápmelaččain lei dálveorohat Buolbmátjávrri (Polmakvatnet)
  oarjjabealde.  - Várjjaga boazosápmelaččain ges lei dálveorohat
  Buolbmátjávrri nuorttabealde.  Ørnulf Vorren lea kártii bidjan sihke
  sin ja siseatnansápmelaččaid boazodoallojohtolagaid 1700-logu
  álggus. Vrd. gov. 5.4. vuollelis.








Govus 5.4: Boazodoalu orohagat ja johtolagat sullii jagi 1700.

Kártta lea Romssa Universitehta, museadoaimma Instituhtta, sámi
etnografalaš ossodat ráhkadan. NOU 1978: 18A Finnmarksvidda- natur-
kultur, s. 156.



5.5 DILLI SULLII 1700-LOGU GASKKAMUTTOS

1700-logu gaskkamuttos oažžugoahtit oalle čielga gova
boazodoalus. Muhtun boazodoallojoavkkut ledje vuotna- ja
mearragátteguovlluin eret, ja earát fas siseatnamis. Dát boahtá
čielgasit ovdan Ohcejoga dikkis 1738:s (Fellman I 1910: 496). Doppe
čilgii diggeálbmot ahte sii johte Detnui ja Lágesvutnii ("Tanaby och
Laxfiorden") geasset.  Nuppeguvlui lei maid johtin. Dán guovtti vuona
olbmot orro sin guovllus ges muhtun áigge dálvet elliideasetguin,
("med sine kreatur"). Dát guovtteguvluigeavaheapmi gávdno maid
čilgehusain máid major Schnitler čohkkii Finnmárkkus jagiin 1744-45.

Boazodoallobeali vihtanat muitaledje eanas ahte goabbat beali
guovtteguvluigeavaheapmi lei dábálaččat dohkkehuvvon. Vihtanuššan
Álttá Joganjálmmi dutkanrievttiš 98  čájeha dan čielgasit. Dát vihtan
anii váttisin mearridit čielga ráji nugohčoduvvon oktasašguovllu ja
čielga Norgii gullevaš guovllu gaskal. Nu lei dan dihte go norgga
mearraguovllu sápmelaččat ledje mannan sin lusa geat
Guovdageainduoddariin ledje, ja dát fas ledje vuonaide boahtán. Nu lei
vihtana muitalemiid mielde leamaš juo "Arilda áigge" ("Arilds
Tid"). Schnitler I 1962: 230/231).

Leat áššit main vuohttá boazodoalloviidáneami mearragáttis
siseatnama guvlui garraseabbon go nuppeguvlui. Dát boahtá ovdan ruoŧa
duopmoválddi guovllu dikkis siseatnamis. Ohcejoga ja Tenoby / Juxby
sápmelaččat váidaledje ovdamearkka dihte Ohcejohdikkis 1738:s,
namuhuvvon siidda olbmuid, Porsáŋggu sápmelaččaid, nala. Dat
čájeha ahte sis ain lei viidáneapmi sisaguvlui, máid
Adealer-lávdegoddi lei 1600-logu loahpageahčen fuobmán
(vrd. kap. 5.4.).

Ohcejohálbmotdikki váidalus 1738:s lei hámi ja sisdoalu dáfus
seammalágan go muhtun mearrasámisiiddain bođii ovdan veahá ovdalaš
jagi 1700, ja mii dalle lei siseatnama boazodoalu birra
(vrd. kap. 5.1.). Váidalusa sisdoallu lei ahte Porsáŋggusápmelaččat
gavdnjeje gottiid nu ahte siseatnansápmelaččaide ii lean šat
borramuš ja sisaboahtu. Muđui čuoččuhedje Ohcejohsápmelaččat
ahte Porsáŋggusápmelaččaid ealut guhto ja gurbejedje
jeageleatnamiid nu ahte gottiide ii lean šat ealát. Dát sisabáhkken
lei máhka álgán 1720 birrasiid. Váidaleddjiid mielas lei dilli vel
duođalaččat go ieža eai lohkan goasse leamaš
Porsáŋggusápmelaččaid guohtunguovlluin (Fellman I 1910: 496/98).

Čilgehusas Durdnosa Sámi birra 1750:s čujuhuvvui fas báikkálaš
váidalusaide go mearrasámiguovllu olbmot billistedje "ruŧŧii"
gullevaš siseatnama. Sin boazodoallu ja eará doaimmat čuhce
earenoamážit siseatnansápmelaččaid bivdui. Lasihuvvo vel ahte
vuotnaguovllu sápmelaččat eai goassege lean máksán vearu ruoŧa
kruvdnui. Eai ge lean máksán buhtadusa dahje láiggu njuolga ruoŧa
vuollásaččaide guohtuneatnamiid, boaldámuša bivddu ovddas (Fellman
I 1910: 443).

Lea čielggas ahte boares siidarájit sihke siseatnamis ja
mearragáttis, mat ledje johtalanservvodaga eavttuide huksejuvvon, dál
ledje duohta deattu vuolde. Geasset rihkko siseatnama boazodoallit
mearragáttesápmelaččaid siidarájiid. Seammaládje geavai siseatnama
siidarájiiguin dálvet, muhto dalle ledje mearragátte- ja
vuotnaguovlluid boazodoallit geat rihkko daid.

Dološ siidaguovlluid siskkobealde sihke rittuin ja siseatnamis ledje
ain olbmot geat eai lean dakkár boazodoaluin álgán mii gáibidii
johtima. Eanas riddo- ja vuotnasápmelaččaid guovdu goit lei nu. Lea
jahkehahtti ahte sihke mearraguovllus ja siseatnamis ledje dat geat
eai lean johtti boazodoaluin bargagoahtán, geat ovddemustá bihko
boazodolliid lobihis sisabáhkkemiin.

Dieđuid vuođul 1600-loahpageahčen ja 1700-álggogeahčen lea ágga
cuiggodit ráđđejeaddji oainnu boazodoalu ovdáneapmái, namalassii
dasa go navdet dušše siseatnamis dan bohciidan ja doppe báhkken
riddoguovlluide.  Gal orru girját govva go nu. Nu viiddis ja rikkis
guovllus go Finnmárku lea, gávdnat váldomearkkaid ovdáneamis sihke
siseatnamis mearragáddái, ja nuppeguvlui.

Govvidemiin sáhttá čuovvovaš málliin Finnmárkku boazodoalu ovdáneami
čájehit, ja movt johtimat rievdadedje boares siidaguovlluid
geavaheami. Vrd. gov. 5.5 maŋŋelis.


SISEATNANSÁMISIIDA,RIDDOSÁMISIIDA, DÁLVET GEASSET

                                                Siseatnansápmelaččat
                                                guođohišgohtet
                                                ealuid ja
                                                čuovvugohtet daid
                                                mearragáddái giđđat
                                                Boazodoallit mat
                                                gullet dán
                                                siseatnansiidii

Dat siidaolbmot geat elletDat siidaolbmot geat ellet árbevirolaččat
.  árbevirolaččat. Johtalankultuvrra Johtalankultuvrra guoddit. Ain
eanandoalu ja doallit, eanandoalu álgu guolásteami
ovdáneapmiRiddosápmelaččat guođohišgohtet ealuid Boazodoallit ja
čuovvugohtet daid mat gullet mearrasámisiseatnamii čakčat siidii


Gov. 5.5: Johttisámidili 199  ovdáneapmi. Váikkuhusat geavaheapmái ja
siidarájiide

5.6 BUOHTALAS 200  JOHTTISÁMI BOAZODOALLU MAS VUOĐĐU LEA SIHKE RIDDO- JA
5. SISEATNANSIIDDAIN

Major Peter Schnitlera 1744-45 jagiid gažadanprotokollat 201  leat
buoremus Finnmárkku historjjá gáldut 1700-logu gaskkamuddui. Son lei
dasto láhkaoahppavaš 202 , ja sus lei máŋgga jaga militeara
dutkanduopmárhárjáneapmi, "auditeur", Trøndelágas. Su
ássiidgažadallamat dahje -dutkamat dan boahttevaš rádjeloahpaheami
oktavuođas, govvidit várra buoremusat boazodoallovuogi máid sáhttá
buohtalas johttisámi boazodoallun gohčodit. Dáinna oaivvilduvvo ahte
riddo- ja vuotnaguovllu boazosápmelaččat ja
siseatnanboazosápmelaččat geavahedje ovtta guovllu. Oarjin Álttás
gitta Várjjagii nuorttas lea seammá dilli. "Privatiiva" norgga
boazosápmelaččain lei oktasaš geasse- ja dálveorohat siseatnama
boazosápmelaččaiguin. Maŋibut gulle ruoŧa duopmoválddi vuollái,
muhto mákse vearu sihke Ruŧŧii ja Danmárku-Norgii.

Dán heiveheami govvidit Schnitlera vuosttaš vihtana iešdieđut 203 
hui bures, gean son dutkkái Finnmárkkus, Álaheajus Joganjálmmis
(Elvebakken), cuoŋománu 6.b. 1744. Lei "boazosápmelaš Joen Nielsen
Guovdageainváriin eret" ("Field-Finn Joen Nielsen" fra
"Kautokeino-Fielde"), 38-jahkásaš, náitalan, okta mánná. Son lei
riegádan Ávjováris mii lei Guovdageainnu sámisuohkana vuolde
("Kautokeino Lappesogn"). Su váhnemat leigga norgga sápmelaččat geat
leigga Skiervvá suohkanis Norggas orron. Doppe leigga fárren
Guovdageidnui. Son lei gásttašuvvon Guovdageainnu sámigirkus
("LappeKirke"), ja ruoŧa báhppa ja luhkkár leigga doppe oahpahan su
risttalašvuhtii. Mánu ovdal lei son rihpain leamaš Máze girkus
("Norske Masi Capell"). Geasseorohat sus lei Jiehkarvuonas Návuonas.
Dálvet son lei Guovdageainváriin ("Kautokeino Fjelde"). (Schnitler I
alm. 1962: 230).

Goalmmát vihtan Álttás lei maid Guovdageaidnulaš. Son lei maid, nu go
Joen Nielsen, Ávjováris riegádan, dahje Kárášjohguovllus, norgga
mearrasámi váhnemiin ("af Norske Søe-Finn-Forældre"). Schnitlera
vihtaniid searvvis ledje maid olbmot geat álggos ledje ruoŧa
vuollásaččat, muhto geat dál ledje čállon norgga
boazosápmelažžan. Vel ovtta bearraša olbmot nai sáhtte leahkit
dánska-norgalaččat dahje ruoŧelaččat. Dás sáhttá vuohttit ahte
gullevašvuođa válljejedje vásedin vuoitit heajut beliid badjel mat
čuvvo das go boazosápmelaččat šadde johtalit guovtti stáhta
duopmoválddi guovlluid gaskal.

Schnitlera ovccát Finnmárkku vihtan, "Niels Andersen, Boazosápmelaš",
29 jagi, bárdneolmmái, čájeha dán dáfus čielggasepmosit dan. Son
čilgii Hammerfeasttas, čakčamánu 8.b.1744. Son lei riegádan norgga
váriin ("Norske Fjelde") Oarje-Finnmárkku Fálesnuori buohta, Návvuonas
("Norske Næverfjord"). Su áhčči lei norgga mearrasápmelaš, ja eadni
fas boazosápmelaš. Son lei gásttašuvvon "Norgga" Hammerfeastta
girkus. Geasset oruiga áhčešguovttos Jahkovuonas (Revsbotn), gos
sudnos ledje bohccot. Dálvet son orui nuppi váhnema luhtte. Dálvet
oruiga etnešguovttos Kárášjogas, bohccuidisguin. Áhčči gal bázii
Norgii- norgga mearrasápmelažžan ("Norsk Søe-Finn"). Ii goabbáge su
váhnemiin máksán vearu Ruŧŧii, vaikko ásaiga lulábealde
Kárášjoga. Dan oaivvildii son vuolgit das go su áhčči lei norgga
mearrasápmelaš. Girkolaš bálvalusaid 204  son gal oaččui sihke
Norggas ja Ruoŧas (Schnitler I alm. 1962: 242).

Gávdnojit maid lohkodieđut main vuohttá johttisámi boazodoalu
buohtalas ovdaneami sihke siseatnamis ja riddoguovllus. Ovdal 1750, ja
dasto ovdal go dálá riikkarádji biddjui, gávdno ruoŧa čilgehus mii
sáhttá govvidit dan, go várrogasat dan geavaha (Fellman I 1910:
442). Doppe muitaluvvojit álggos bearašoaivámušat ja boazolohku
siseatnansiiddain mat jahkásaččat johte Finnmárkku ja Davvi-Romssa
riddo- ja vuotnagáttiide. Guovdageainnus ledje juo oalle olu johttimat
Romsii, vrd. tab. 5.1 vuolábealde.


Tabealla 5.1: Siseatnansápmelaččaid boazodoallojohtimat
mearragáddái. 1750

------
Guđe siiddasBearašoaivámuččatBohccot
------
Guovdageainnus 404  000 Afwiowara 181  100 Utzjoki 354  400
------
Oktiibuot 939  500
------



Schnitleris gal lei olu unnit lohku siseatnansiiddaid oppalaš
bearašoaivámušain, ležže dál boazosápmelaččaid vai eai. Su logut
leat Guovdageidnui 28, Ávjovárrái oktan Kárášjogain 16 ja Ohcejohkii
oktan Juxby/Tenoby 28 (Schnitler III alm. 1985: 58).

Finnmárkku riddosámisiiddaid olmmošlohku ja boazolohku, geaid
dálveorohat lei ruoŧa duopmoválddi siskkobealde, lei ruoŧa lohkamiid
mielde nu go tabeallas 5.2 vuolábealde.

Tabealla 5.2: Riddosápmelaččaid boazodoallojohtimat
siseatnamii. 1750

----
GuovluOlbmotBohccot
----
Guovdageaidnu -2 000 (Geahččobohccot) Afwiowara 313 000 Utzjoki 205
460 ----
Oktiibuot 51 10 460
----

Dán vuođul livčče galgan 51 riddo- ja vuotnaguovllu
boazodoallobearrašat geain siseatnamis lei dálveorohat, oktiibuot 10
460 bohccuin. Muhto dás leat maid goabbátlágan logut Schnitlera loguid
ektui. Son ges muitala Finnmárkku suohkaniin Várggáid rájes oarjjás,
64 privatiiva boazosápmelačča ("Field-Finner") (Schnitler III
alm. 1985: 58). Goabbatláganvuođain beroškeahttá, logut goitge
govvidit dili. Dat čujuhit dasa ahte 1750 birrasiid lei
riddoguovlluide gullevaš boazodoallu seammá olu ovdánan go
siseatnanguovlluide gullevaš boazodoallu.

Dan áigge johte joavkkut ain buohtalaga, nu ahte jahkebeale ledje
iežaset boares siidaguovllus, mearragáttis ja siseatnamis. Dát
buohtalas boazodoallu lea dađistaga šaddan oktan, vaikko lea váttis
dadjat goas dát doaibma ollášuvai. Muhtun orohagaid guovdu sáhttá
dáhpáhuvvan nu maŋŋit go 1800-gaskkamuttos. 1852 rádjedahppan ja
álmmolaš rievdadeamit dán oktavuođas sáhttet leahkit olgguldas
dáhpáhusat mat dagahedje boazodoaluid oktiisuddama (vrd. kap. 5.10.1).

Dán manu sáhttá várra govvidit dáinna hui álkidahtton govvosiin
vuollelis, gov. 5.6.



Riddoguovllusiiddaide gullevaš johttisámi boazodoallu


Dálá johttisámi boazodoallu

Siseatnansiiddaide gullevaš johttisámi boazodoallu


Gov. 5.6: Ovdáneapmi dálá boazodoallomállii


5.7BOAZODOALLOVUOHKI JA HEIVEHEAPMI

1700-logu vuosttaš oasis leat oalle buorit čilgehusat
boazodoallovuogis ja ealáhuseavttuin. Dalle barge hui garrasit. Dálvet
guođohedje ealuideaset ijabeaivve, ee. meahccespeajariid 205 
geažil. Beaiveguovdil gáiddai eallu veahá dobbeliidda. Idjii fas
vižže ealu lagabui. Geasset ledje hearggit veaiddalassan 206 . Eará
bohccuid guođohedje, ja áldduid bohče. Buohkain geat juo sáhtte,
ledje guođohanvuorut (Leem 1767 148 ff). Ain orro guovtti vahkus
njealji vahkui ovttahat sajes dahje dassážii go guohtun nohkagođii
(Schnitler III alm. 1985: 56).

Boazosápmelaččat elle bohcco buktagiin. Das ožžo bierggu, mielkki,
vuosttá ja bivttasnáhkiid, ja dat lei fievrun. Sis ledje gal maid eará
deaŧálaš ealáhusgáldut, ja Schnitler čilge dan 1740
birrasiid. Ledje "hui buorit" ("skiønne") guolit jávrriin ja
jogain. Muđui sii loddejedje ja bivde, earenoamážit gottiid, mat
eanemusat ledje Čorgašnjárggas (Nordkyn- "Omgangs Halv-Øen"), ja
siskkimus duoddariin (Schnitler III alm. 1985: 56).

Dát 1600-logu gáldut muitalit ahte mearaguolásteapmi ain lei oassin
johttisápmelaččaid ollislaš ealáhusas. Galmmihuvvon mearaguolli lei
oassin johttisápmelačča dálveborramušas (Leem 1767: 329, 125).

Nuorta- dahje skoaltasápmelaččat ledje várra dat sápmelaččat geat
dássedepmosit doalahedje boazodoalu ja guolásteami lotnolasealáhussan
1700-logu gaskkamuttos. Geasset elle sii guolástemiin, ja dálvet fas
bohccuiguin duoddaris, nu go eará sápmelaččat (Schnitler III
alm. 1985: 74).

Schnitler anii boazosápmelaččaid eallinlági ollislaččat hui
buorren. Sii elle eambbo friddjavuođas go mearrasápmelaččat ("meere
Frihed og Ledighed"). Ovdamearkka dihte eai dárbbašan sii meara nala
dálvet vuolgit borramuša dábuhit. Lei maid čielggas ahte nu guhká go
boazosápmelaš bohccuidisguin birgii duoddaris, de ii gal
mearrasápmelažžan álgán ("...giver han sig ikke til Søe-Finn"). Dát
čilgehus guoskkai norgga boazosápmelaččaide ("Norske
Field-Finner"), muhto Schnitler čuoččuhii ahte
siseatnansápmelaččat elle seammaládje (Schnitler III alm. 1985: 57).

5.8 MANNOLAT 207  MAŊŊEL 1751

1751 rádjesoahpamuš ii gal álggos hehtten boazodoalu viidáset
ovdáneamis. Lappekodisilla sihkkarasttii johtaleami geasse- ja
dálveorohaga gaskal, vaikko kárttas lei rádji jur johtolaga rastá
(vrd. kap. 3.6.). Eatnamat máid boazodoallu dárbbašii ledje dušše
muhtun muddui geavahusas. Ledje báres viidánanvejolašvuođat ee. go
riddoguovllu olmmošlohku lei nu vuollin ahte unnán ledje šibihat
geasseguohtumiin.

1800-logu álggogeahčen ledje ovdamearkka dihte Hammerfeasttas, mii
Finnmárkku oktavuođas šattai stuora báikin, dušše 9 orrunviesu 208 
ja oktiibuot 40 olbmo (O. No. 2 1862- 63). Seammá dilli lei eanas
Finnmárkku eará riddobáikkiin.

Finnmárkku boazodoalus 1700-logu maŋit oasis fertejit leat leamaš
earenoamáš buorit ovdánanvejolašvuođat. Dalá boazolohkamiin vuohttá
maid dan. Ovdalis leat 1750 ruoŧa loguid muitalan
(vrd. kap. 5.6.). Logut čájehit ahte dalle ledje veahá badjelaš 20
000 bohcco dan guovllus. 1799:s lohká Sommerfeldta gávdnot sullii
60-70 000 bohcco ámttas (Sommerfeldt 1799/1800: 126). Vaikko galgá
leahkit várrogas čuoččuhit maide dáid loguid vuođul, de dat
čájehit goitge ovdáneami.

Duottarsápmelaččat (boazosápmelaččat) elle ain
sorjjasmeahttumin 209  sihke eiseválddiid ja aktogávperievtti 210  ektui.
Čuovusin dás lei ahte ii báljo oktage ng. "Gávpedoalus" eallán
lihkolaččabut ja buorebut go sii, nu guhká go bohccos ožžo
buot. Sii han sáhtte vuovdit duottarbuktagiiddiset, bierggu ja
earenoamážit náhkkegálvvuid, gosa háliidežže (Garman 1784: 96).

Dáiddii boazodoalloálbmoga buorre ealáhusdilli dagahan, ahte
Sis-Finnmárkkus, gos boazodoallu lei earenoamáš nanus, jápme
Davvi-Norggas, earret Helgelándda gordnebuvttadeaddji guovlluin,
unnimusat olbmot heahtejagiid 1808-14 (Bottolfsen 1980: 65 f., 204).

Boazosápmelaččain lei dálveguovdil deaŧalaš doaibman
sáhtostallat. Duohtavuođas lei sis measta aktoriekti buot siseatnama
dálvesáhtostallamii. Sii ledje dat geat doalahedje sáhtostallama
dálvet eatnanmielde, sihke Nuorta- ja Oarje-Finnmárkku gaskal, ja
ruoŧa sámieatnamiidda (Sommerfeldt 1799/1800: 138).

5.9 OKTAVUOHTA EARÁ EALÁHUSAIGUIN - EARENOAMÁŽIT EANANDOALUIN

Eahpitkeahttá leat soahpameahttunvuođat leamaš boazodoalu ja
eanandoalu dahje šibitdoalu gaskkas dan rájes go vuosttaš gittiid
dahje jekkiid dikšugohte. Nu áigá go 1591:s muitaluvvo juo dakkár
nákku birra Várjjatsápmelaččaid ja Čáhcesullo dáččaid gaskal
(Niemi 1983: 186 f., ja Sandvik/Winge 132 f.).

Nu guhká go goddi dábálaččat lei "oktasašopmodahkan"211
Finnmárkkusápmelaččain, goit sullii 1600 logu loahpageahčái, ledje
unnán riidofáttát boazodoalu ja eanandoalu gaskal, goit dáid
sápmelašjoavkkuid gaskkas. Dilli rievddai dađimielde go
ealáhussurggiideamit 212  ovdánedje. Muhtumat válde deaŧaleamos
eallinláhkin johttinmálliin bohccuiguin bargat. Earát ges bargagohte
stuorit šibitdoaluin, ja šattai dárbu várjalit eananbihtáid ja
ládjogittiid, gos galge dálvefuođđaroasi viežžat.

Veahá maŋŋelaš 1700-logu gaskkamutto gávdnat dieđuid dán
oktavuođas go ámtamánni Collett measta juo gáibidii
boazosápmelaččaid geassejohtimiid mearragáddái heaittihuvvot. Dán
ákkastii son dainna go bohccot manne gittiide doppe, gos dasto eai
lean áiddit. Collett muitalii ahte ledje geahččalan gieldit
luoitimis bohccuid lagabui go beanagullanbeali 213  mearas eret, muhto
ii ábuhan. Sii doalahedje dábiideaset beroškeahttá nihttimiin
("...uagtet alle givne Trudsler blive de ved deres gamle skick.")
(Collett 1757: 100).

Váldomearka ii leat dattege soahpameahttunvuohta, muhto ovttasbargu
fásta ássi ja sápmelačča gaskal. Vel ođđa áiggis nai leaba
goabbatguoimmiska bálválusaid dárbbašan. Sii leat leamaš, ja leat
muhtun muddui ain dál oktiičadnon nanu fuolkevuođabáttiiguin.

Eiseválddiid váiddagieđahallamiid vuođul, go bohccot guhtot gittiid,
oažžut dávjá dan gova ahte ámmátolbmot
eanandoalloduogážiiddeasetguin 214  lávejedje fásta ássiid
bealuštit. Ii dát dattege lean áibbas dábálaš. 1815 birrasiid bohte
ovdamearkka dihte váidalusat ámtamánni kantuvrii go bohccot ledje
guhton mearraálbmoga gittiid ("Engesletter"), Álttá Lákkus. Nuppeládje
go livččii jáhkkán, dahkkui dalle mearrádus mii ii guston dušše
boazosápmelaččaide, muhto mearraálbmogii maid. Ámtta mearridii ahte
boazosápmelaččat, buhtadusovddasvástádusaineaset 215 , galge
geatnegahttot bohccuideaset doalahit eret gittiin ja ládjobáikkiin
("Jorden og Slaatterne"). Dát geasku gustui dušše fal dalle go ássit
ieža maid doalahedje šibihiiddiset eret gittiin.

Ámtamánni anii dán geaskaneasvuođđojurdaga 216  ávkkálažžan olles
ámtta riidočoavdimii. Orru ahte su mielas lei oktasaš
guođohanriekti mearragáttis ja gustui sihke fásta ássiide ja
boazosápmelaččaide. Ámtta mearridii maid ahte ii galgan
iešválddálaččat 217  hehttet bohccuid guohtumis gittiin. Dán
oktavuođas galggai leahkit gielddus buohkaide báhčit dahje
beatnagiiguin gavdnjet bohccuid gittiin.

Jus gittiide bohte bohccot maŋŋel mearriduvvon áiggi, sáhtte dáid
gitta váldit buhtaduspántan. Ámtta deattuhii dán oktavuođas ahte lei
dakkár mearrádusa birra sáhka mii galggai sihkkarastit čorges
dilálašvuođaid. Galggai leahkit várjalussan lobihis daguide oktasaš
vuoigatvuođaid dáfus ("...beskyttelse mod Indgreb i Gjensidige
Rettigheder...").

Mearriduvvon áigái geasset sáhtte nappo sihke bohccot ja šibihat
guohtut mearragáttis, maiddái doppe man gieddin 218  gohčodedje. Dan
rájes go šibihiid dolvo meahccái dahje várrái, ja doalahedje daid
gittiin eret, eai galgan bohccot ge guohtut doppe. Jus goitge
dáhpáhuvai nu, de galggai boazosápmelaš máksit buhtadusa. Gittiid
eaiggádat/geavaheaddjit gildojuvvoje iešválddálašvuođa geavaheamis
dákkár dilálašvuođain (Ámtačálus ođđajagemánu
13.b. 1815. Gulahuvvon 219  Guovdageainnu ja Ávjovári dikkis, guovvamánu
27.b. 1827, Finnmárkku Pántagirji nr. 3 (Pantebok nr. 3 for Finnmark)
s. 302, nubbehusčálus Sverre Eilertsena bokte).

Finnmárkkulávdegoddi 1825-26:s, mii galggai "Finnmárkku
Bajásčuožželemiin" ("Finmarkens Opkomst") bargat, oaččui máŋgga
báikkis ámttas váidálusaid bohccuid nala geasseorohagain, mat mahká
billistedje gittiid. Váidaleaddjit čuoččuhedje dán ággan ahte
boazosápmelaččat eai guođohan bohccuideaset (Budstikken 1830:
249). Dáid váidalusaid vuođđun sáhttá leahkit lassáneaddji
olmmošlohku ámttas. Dan geažil váldojuvvojedje ođđa orrunbáikkit,
giettit ja meahcceládjogiettit atnui. De lassánedje
riidofáttát. Heajos dahje váilevaš áidumat dieđusge maid dagahedje
soahpameahttunvuođaid ja riidduid.  Finnmárkkulávdegotti oaidnu lei
ahte boazosápmelaččat galge guođohangeaskku 220  oažžut. Dása anii
lávdegoddi vuođđun 221  lappekodisilla 16. §:s. Lávdegoddi oaivvildii
maid ahte gittiid billistemiid galge boazosápmelaččat oktasaččat
buhtadit.222 ("...alle de Fieldfinner som utgjorde et Selskab".) Dán
oktavuođas čujuhedje ránnáriikii gos boazosápmelaččain lei
buhtadusgeasku kodisilla mielde. Dan dihte berrii riikka iežas
sápmelaččain maid leahkit nu.

Lappekodisilla 16.§ vuođul lea váttis oaidnit ahte lávdegottis lei
riekta go oaivvildii dán ovddastit makkárge oktasaš
buhtadanvuođđojurdaga.223

Dása čujuheapmi lea goitge miellagiddevaš guovtti ášši
dihte. Vuosttažettiin go norgga eiseválddit, geaid ovddastedje
guovddáš hálddašandoaimma láhkadovdit 224 , ollásit jáhkke kodisilla
ain gustot suoma stáhtaborgárvuođa sápmelaččaide go sii ledje
Finnmárkkus, norgga guovllus. Eai dasto deattuhan ahte Suopma lei
sierranan Ruoŧas, ja 1809 rájes lei šaddan stuorafyrstagoddin
ruošša cára 225  vuollái. Jáhkke kodisilla ain gustojeaddjin, vaikko
álgo šiehtadallanbealálaš 226 , Ruoŧŧa, ii lean šat nuppebealde
ráji.

Nubbi ášši mii dagaha dán miellagiddevažžan, lea go
Finnmárkkulávdegoddi áiggui lappekodisilla geavahit
siskkaldasrievttálažžan 227  - bidjan dihte norgii čálihuvvon
sápmelaččaide buhtadusgeaskku Norgii. 16.§ gusto namalassii
sániidis 228  mielde dušše nuppi riikka eretfárren
sápmelaččaide. Finnmárkkus lei árvvusge 1820-jagiid loahpageahčen
sáhka Suoma stuorafyrstagotti sápmelaččaid birra geain lei Norggas
geasseorohat (vrd. NAČ 1984: 18, s. 185 (?)

Boazosápmelaččain gal ledje maid váidalusat
Finnmárkkulávdegoddái. Lei boares váttisvuođa birra sáhka, namalassii
go ruoššat ja nordlándalaččat geat bohte Finnmárkui guollebivdui,
lávejedje muhtomin báhčit sin bohccuid. Lávdegoddi oaivvildii ahte
berrešii gieldit guollebivdi ruoššaid ja nordlándalaččaid geat
ámtai bohte, bissuid fievrredeames dohko (Budstikken 1830: 249).

5.9.1Riiddut ássiidlassáneami ja šibitdoalu viiddideami dihte

1800-logus lassánii Finnmárkku ássiidlohku hui olu. Máid váikkuhii dát
eanangilvvu dáfus? Dákkár oktavuođas lea beroštahtti geahčadit
vihtanuššamiid 229  mat muitaluvvoje norgga-ruoŧa 1843
"Sámilávdegoddái" ("Lappekommisjonen"). Doppe lea boađusin ahte lei
leamaš dábálaš boazosápmelaččain ohcat geasseguohtumiid áibbas
mearra- ja áhpegáttis. Dát lei veaháš rievdagoahtán ovdalaš
1840-jagiid. Hans Hansson Porsanger, Kárášjohkalaš, ovdalaš
skuvlaolmmái, dál boazosápmelaš, čilgii ee. ahte 6 Kárášjohsuohkana
sámibearraša jahkeviissaid ledje doalahan bohccuideaset mearragáttis
eret. Dan ovddit jagi lei stuora oassi eará sin guovllu sápmelaččain
dahkan seammládje, dainna baluin ahte massit guohtuneatnamiid
mearragáttis ("...af Frygt for at komme til at mangle Reenbete ved
Søekysten.") (Qvigstad/Wicklund II 1909: 68.)

Lea mearkkašahtti go dološ johtinmálle ná rievddai, ja dasa sáhttá
váikkuhan Finnmárkku rittuin olmmošlassáneapmi mii dál lei. Ii báljo
sáhte eará go eatnamiid gilvu, ja ballu massit eatnamiid, mii
balddihii boazosápmelaččaid.

Romssa geasseorohatguovlluin muitaluvvui seammá. Guovdageaidnulaččat
geat ledje johtan Davvi-Romssa guovlluide, ledje maid geahččalan
rievdadit barganvuogi. Guovdageainnu lensmánni, Johannes Isaksen
Hætta, guhte čilgii ášši lávdegoddái, ii lean mannan mearragáddái
maŋimus 7-8 jagi, muhto bisánan 3-4 miilla duohkái. Doppe lei válljen
báikki man birra ledje alla várit, vai bohccot eai beassan nu álkit
mannat.

Vaikko rievdadeapmi dagahii su unnidit ealu, lei son goitge válljen
dan dahkat, beassat riiddus mearraolbmuiguin ("...undgaae Stridigheter
med de Fastboende") (Qvigstad/Wicklund II 1909: 66). Son diđii
dasalassin guovtti eará Guovdageainsápmelačča geat maid doalaheigga
ealuideaskka mearragáttis eret. Dáid boazosápmelaččaid ođđa
bargovuohki lea ipmirdahtti. Sii háliidedje heajut
bargodilálašvuođaid ovdalii riidduid, vaikko eará olbmot ledje
sivalaččat go váldigohte sin árbevirolaš guohtuneatnamiid.

Oallugat deattuhedje man deaŧalaš johtolat lei
boazodollui. Guovdageainnu lensmánni Hætta deattuhii dán oktavuođas
ahte sápmelaččat geavahedje ovttahat johtolagaid gaskal siseatnama
ja mearragátti (Qvigstad/Wicklund II 1909: 66). Gárasavvona
(Karesuando) suohkanbáhppa Læstadius deattuhii maid johtolagaid
deaŧalašvuođa. Sihke ruoŧa, norgga ja ruošša ("Ryska")
sápmelaččain ledje doloža ("urminnestider") rájes iešguđiide
mearriduvvon johtolagat Norgii ja doppe fas ruovttoluotta. Dáid dološ
johtolagain eai sáhttán gáidat, rávdnjás guoikkaid ja rihtovárálaš
bákteheŋggiid dihte.

Læstadiusa oaivila mielde lei eanandoallodoaimmaid lassáneapmi dagahan
duođalaš váttisvuođaid boazosápmelaččaide geain doppe ledje
geasseorohagat. Sihke dáččat ja sápmelaččat ledje ásaiduvvagoahtán
dákkár báikkiide muhtun ávžžiin, gosa boazosápmelaččat doloža
rájes ledjen čohkken áldduid bohččimii. Dohko ledje šaddan stuorit
ja unnit rássegiettit, gosa dáččat dahje norgga sápmelaččat geat
eai bargan bohccuiguin, ledje báhkken maŋimus áiggiid. Dáin olbmuin
lei áigumuššan hehttet boazosápmelaččaid buktimis ealuideaset
gittiide máid sápmelaččaid bohccot ieža ledje dukten.

Olu baskkes gujiide 230  ledje ođđa dáčča ássit bisánan, gokko
sápmelaččat eai šat beassan gittiid meaddel, go guoikkat ja bávttit
hehttejedje earásaje sisabeassama. Muhtomin dagahii dát doaruid, go
earenoamážit dákkár báikkiin lei dáhpáhuvvan ahte badjelmeare suhttan
dáččat fallehedje daid ruoŧa sápmelaččaid ("... Svenska Lappar
blifvit öfverfallne af de illasinnade Norrmännen.") (Qvigstad/Wicklund
II 1909: 94)

Go Lars Levi Læstadius árvvusge diđii eanas Gárasavvona birra, de
jáhkkimis ledje Romssa johtolagaid váttisvuođat máid son čilgii. Eai
dilálašvuođat dáidán prinsihpalaččat earaláganat Finnmárkkus, go
eanandoalloulbmiliiguin váldigohte ođđa eatnamiid.

Ámtamanni Buck govvidii maid duođastusastis 1844:s, ahte
ássiidviidáneapmi čanai boazodoalloeatnamiid ja dagahii riiddu, go
válddáhalai dalá Finnmárkku ámtta, dahje dálá Finnmárkku ja
Romssa. Son čálii vel ahte dan áigge go eai lean nu olu ássit
Davvi-Ruoŧas ja ámtta rittuin, de ledje unnit riidofáttát
johttisámiid ja fásta ássiid guovdu. Johttisámit ráđđejedje
guovlluin goasi juo hehttetkeahttá, guovlluin maidda atne iežaset
measta oamasteaddjin ("Odelsbaarne"). Dađimielde go fástaorru álbmot
lassánii, de bohciidedje maid eambbo riidovejolašvuođat
(Qvigstad/Wicklund II 1909: 110).

Ámtamánni dieđut čájehit maid ahte dál deattuhedje riddo- ja
vuotnaguovlluin eanandoalu eambbo go ovdal. Okta riidoágga lei go
ássiin (Bomændene) lei šaddagoahtán hállu geavahit ja ráfáiduhttit
sin eatnamiid (..."voxende Lyst til bedre at benytte og frede deres
Jorder...")

Ássiid lassáneapmi ja šibitdoalu viiddideapmi čájeha oba čielgasit
ahte ferteje šaddat soahpameahttunvuođat
boazodoaluin. Boazodoalloguovlluin válde issoras eananviidodagaid
1800-logus. Finnmárkku ássiid lohku lassánii 6 440 olbmos 1798:s 32
952 olbmui 1900:s (Helland II 1906: 31). Dát lea viđageardán
lassáneapmi. Go geahččá man olu šibihat dárbbašedje guohtuma
geasset, ja fuođđara dálvet, de rehkenasttii Sommerfeldt 1700-logu
loahpageahčen sullii 3 000 šibiha 231 , 5-6 000 sávzza, 1-2 000
gáicca, 60 heastta ja 100 spiinni leahkit Finnmárkkus (Sommerfeldt
1799-1800: 147/148). Boazolohku árvvoštallui leahket sullii 60-70 000
(Sommerfeldt 1799-1800: 126).

1800-jagiin duppalastojuvvui šibitlohku máŋggageardde. 1900-logus
ledje almmolaš logut jorbejuvvon lagamus čuohtái dáinnalágiin: 9 000
šibiha, 19 000 sávzza ja gáicca, 900 heastta ja 74 500 bohcco
(Helland I 1905: 373).

Čielgasepmosit oaidnit šibitdoalu ovdáneami ovddit čuohtejagis 1890
loguin. Eanas šibitšlájat ledje almmolaš statistihka mielde
bajimusas juste dan jagi. Maiddái lei alla boazolohku dalle, mii gal
unnui čuohtejagi molsuma rádjái. 1890 logut, jorbejuvvon lagamus
čuohtái, ledje dát: 10 300 šibiha, 28 000 sávzza ja gáicca, 700
heastta, 100 spiinni ja 96 700 bohcco (Helland 1905: 373). Vaikko
logut dieđusge eai leat duođaštuvvon, de dat goitge addet
buohtastahttinvuođu. Sommerfeldta logut 17-1800 čuohtejagimolsumis,
buohtastahttojuvvon 1890 loguiguin, čájehit šibitlogu measta
golmmageardán duppalastima, sávza- ja gáicalogu measta njealjegeardán
duppalastima, heastalogu gaskal 10 ja 15-geardán duppalastima ja 50 %
boazologu lassáneami.

Váldomearkan eai dattege leat stuora váttisvuođat boazodoalu ja
eanandoalu guovtteguvlui heiveheamis. Ii sáhte guohtunriidduid
bohccuid ja šibihiid gaskkas dadjat guovddáš riidofáddán 1800-logu
maŋit oasis, ii goit jus galgá veardidit ámtamanni viđajagi
čilgehusa vuođul. Doppe gávdnojit goitge ovttaskas cealkagat, nu go
"boazosápmelaččaid bohccot billistit eatnamiid veahá"
("... Havnegangene forringes noget ved Flyttlappernes ren") (FAB
1881-85: 8). Ámtamánni 1886-90 čilgehus čájeha fas áibbas eará gova,
earenoamážit siskkit vuotnaguovlluin. Čujuhettiin ámtaagronomii,
čállojuvvo ahte ii oba leat ge vejolaš boazu billista
ruovttuláidumiid ("Hjemmehavnene"). Sáhtii gal maŋŋi ja čoaska
giđaid, ja go boazosápmelaš oalle árrat jođii mearragáddái, boazu
veahá bisanastit muhtun gittiide ("gjøre noget Afbræk"). Muhto dát
dáhpáhuvai dušše muhtun jagiid, smávit gaskkain, ja muhtun muddui
dát guohtun dáhpáhuvai nu olu ovdal go šibihiid albma guohtunáigi
álggii, dahje berrii álgit , ahte rássi dábálaččat ollii šaddat fas
(FAB 1886-90: 7).

Veahá earaládje lei riddoguovlluin gos dálvefuođar lei nu vánis ahte
šibihiid luite olggos ovdal rahttá iđii. Jus muohta lei badjosiin go
boazu bođii, de boazu dieđusge manai bievlagittiide máid dávjá ledje
áidon. Dáin guovlluin bihko báikki ássit dávjá ahte váttis lei
bohccuid doalahit láidumiin eret.

Ámtamánni ii jáhkkán dán nu olu dagahit šibitdoalu ovdii. Vaikko
boazu lei ge searvvis váillideame guohtumiid, de jáhkkimis ii guhton
dat dainnalágiin ahte šibitdoalu vahágahtii. Dábálaččat ledje
eatnamat nu buorit , ahte go dábálaš guohtunáigodat álggii, de lei
doarvái sihke báikki olbmuid šibihiidda ja sápmelaččaid
bohccuide. Ámtamánni oaivvildii sivvan joatkevaš biehkumiidda dan
ahte šibihiid eai giđđat biebman siste nu guhká go livčče berren.

Lei dasto geasseorohagain gos ovddemustá lei riidovuođđu báikki
ássiiguin. Dálveorohagaid siskkobealde gal dábálaččat lei ráfi ja
soabalašvuohta. Ovdamearkka dihte lea čilgejuvvon ahte
Guovdageainsápmelaččain ledje dálveguohtuneatnamat sihke iežaset
suohkanis ja Gárasavvonis ja Ruoŧa Pajalas, ja dát ledje dasto
oktasaččat sohke ruoŧa ja ruošša sápmelaččaiguin
(Qvigstad/Wicklund II 1909: 58). 1852 rádjái ledje
Kárášjohsápmelaččaid dálveorohagat muhtun muddui "Ruošša eatnama"
("Russisk Territorium") siskkobealde, namalassii suoma bealde
(Qvigstad/Wicklund II 1909: 66). Seammá guoskkai maid daidda
boazosápmelaččaide geat ovdal 1852 ledje Gilivutnii (Kjøllefjord),
Detnui. Buolbmágii ja Várjjagii čállojuvvon.

Sámilávdegotti (lappekommisjonen) 1843 guorahallamis daddjo čielgasit
ahte eai lean makkárge váidalusat daid Guovdageainsápmelaččaid geat
ruoŧabeallái johte ja ruoŧa "báikki olbmuid" gaskal
(Qvigstad/Wicklund II 1909: 75). Prentekeahtes arkkiivagálduin gullát
eará báikkiin dušše áibbas veahá soahpameahttunvuođaid birra
dálveorohagain, vaikko dát ledje eará stáhta siskkobealde.

5.10 1852 RÁDJEDAHPPAN JA DAN VÁIKKUHUSAT

1852:s dahppojuvvui Norgga ja Suoma rádji buot
boazojohtimiidda. Vuosttaš geardde historjjás lei dán sámi guovllu
rádji duohta rádjin šaddan resursageavaheami dáfus. Lappekodisilla
mearrádusat 1751 rájes, boazojohtinvuoigatvuođa birra rájiid rastá,
nogai mottiin peannasázastemiin. Álggos dahkkui dát ruošša-suoma
beales, dasto ruoŧŧa-norgga beales. Muhto kodisilla ii dattege leat
goassege formálalaččat loahpahuvvon dán rádjeguovllus.

Johtinvuoigatvuođa heaittiheapmi šattai duohtan 20 jagi guhkkosaš
šiehtadallanáiggi maŋŋel, mas okta oaivefáttáin lei lappekodisilla
dilli maŋŋel go Suopma 1809:s lei sierranan Ruoŧas, ja lei šaddan
stuorafyrstagoddin ruošša cára vuollái (vrd. Palmstierna
1932). Guhkes šiehtadallamiid loahpageahčen dagai ruoŧa-norgga
bealli áibbas unnán boazosápmelaččaid rivttiid bealušteamis, juogo
duohta ealáhusdárbbu bealis mii lei, dahje lappekodisilla
doarjagiin. Orru dego Ruoŧa-Norgga beales loahpas ledje atnigoahtán
juonalaš ovdamunnin ahte Ruošša-Suopma nu garrasit barggai
sihkkarastit suoma sámiid guolástanvuoigatvuođaid ja
-vejolašvuođaid Várjjatvuonas. Dáinnalágiin sáhtii beassat
"Ruošša" oktavuođas, mii sisttisdoalai sápmelaččaid guovtteguvlui
johtinrievtti. Ruošša ballu dovdui juo bures. Ámtamánni cealkka
ruošša-suoma oainnu birra muitala olu: "Duoid Sápmelašduonaid dihte
ii duođas bijaše Eatnama ja Almmi johtui, eambbo go eará Ulbmilat
leat duohken, máid dainna vigihisvuođain čiegadit" (Palmstierna
mielde 1932: 365) Stuorapolitihkalaš beroštumit šadde
mearrideaddjin. Ráji rastáfárren sápmelaččaid beroštumit jávke
oalát dán dilis.

Rádjedahppamis ledje sihke oanehit ja guhkit áiggi váikkuhusat
obanassiige buot Finnmárkku boazodollui. Ovdal 1852 ledje oktiibuot
sullii 50 000 bohcco máid Finnmárkui gullevaš sápmelaččat
eaiggádušše, mat suoma bealde guhto dálvet (Innstilling 1904:
65). Rádjedahppama geažil masse máŋga deaŧalaččamus Finnmárkku
orohagain dadjat visot iežaset ovddeš dálveguohtuneatnamiid. Dát
guoskkai ovdamearkka dihte Unjárgii ja Buolbmágii, gos boazolohku
unnui 15 700 bohccos 9 300 bohccui jagiin gaskal 1850 ja
1860. Čáhcesullos ja Mátta-Várjjagis unnui boazolohku seammá
áigodagas goalmmádasoassái, dahje 12 800 bohccos sullii 4 500 bohccui.

Rádjedahppan ii lean dieđusge dušše daidda boazosápmelaččaide
duođalaš vahágin geat Norgga vuollásažžan ledje čálihuvvon, muhto
maiddái sidjiide geat Supmii ledje čálihuvvon. Ruoŧa-dáru gielas
gohčoduvvojedje muđui dát measta álo "ruošša" vuollásažžan. Sis
ledje sullii 15 000 bohcco Finnmárkkus geasseorohagain, ja masse
fáhkkestaga buot geasseguohtuneatnamiid rittuin ja vuonain doppe.

Čujuhettiin Finnmárkku ámtamánnái 1874:s, čálii Amund Helland ahte
1852 rádjedahppama rájes ledje boazosápmelaččat eallán gáržásis ja
maŋosmannamis. Ii lean dušše dálveguohtuneanan gáržon
hirbmosit. Norgga beale jeageleatnamat ledje guorban garra geavaheami
geažil. Seammás lei mearragáttiin ja čázádagain lassáneaddji
ásaidupmi gáržžidan geasseguohtumiid.

Boađusin dás lei boazologu garrasit unnun čuovvovaš logijagiid. 75-
dahje lagabui 100 000 bohccos 1852:s, unnui boazolohku gaskal 52- ja
56 000 bohccui 1870:s. Boazosápmelaččaid lohku lei seammá áigodagas
unnon 1 325 olbmos 1855:s 1 034 olbmui 1870:s (Helland II 1906: 132).

Goitge lei boazodoallu čielgasit ain deaŧalaččamus oassin ámtta
báikkálaš biergobuvttadeamis. 1865:s dagai boazolohku ain 55% ámtta
šibitárvvus (1 šibit= 1/2 heasta= 6 sávzza= 4 bohcco (Drivenes 1975:
180, 183).

Rádjedahppama njuolga váikkuhussan lei vuosttaš dábálaš boazoáiddi
huksen. Dat lei Várjjatvuona siskkimusas Vuotnabađas, muotkki rastá
Skiippagurrii. Áidi lei jurddašuvvon 1853:s juo
(vrd. gl. res. cuoŋománu 9.b. 1853), ja bargu álggahuvvui moadde jagi
maŋŋel. Áiddi ulbmilin lei seastit dálveguohtumiid, ja hehttet
bohccuid mannamis lobihemet Supmii. Doppe han lei mearriduvvon
dollet 232  10% ealus ovttatmanu jus dohko bohte.

1860-loahpageahčen rámpui ámtamánni ng. "Skiippagurraáiddi". Dat lei
ollásit mihttomeriid mielde. Boazoealut ledje hárjánan oahcái 233 , ja
guhto áideguora Várjjagis Detnui, beroškeahttá ruoššasápmelaččain
("uantasdede af Russefinnerne"), gitta golggotmánu loahpageahčái go
eaiggádat johte ealuiguin dálveguohtuneatnamiidda (FAB 1866-70: 10).

5.10.1 Boazosápmelaččat šadde čálihit iežaset siseatnamii

Eanemus mearkkašahtti boazologu unnun lei Gilivuona suohkanis. Doppe
unnui boazolohku sullii 4 800:s nullii gaskal 1850 ja 1860 (FAB
1861-65). Dáid loguid ii dattege ábut dulkot nu ahte boazodoallu nogai
suohkanis. Ferte gávdnot eará čilgehus.

Lunddolaš gažaldahkan lea dán oktavuođas ahte ledje go čanastagat
hálddašandoaimma rievdadusaide, ovdamearkka dihte gosa boazodoallit
čállojuvvojedje olmmošlohkui. Rádjedahppama oktavuođas bohte
máŋggat gonagaslaš resolušuvnnat ja lágat Finnmárkku boazodoalu
birra. Dáid ulbmilin lei njulget heajumus áššiid boazodolliide
buorrin ja nannet eiseválddiid stivrejumi ja bearráigeahču ealáhusa
eanangeavaheamis. Dát mearrádusat ledje álgun dan doaimmas go measta
buot boazosápmelaččat čálihuvvojedje siseatnamii ja adnojuvvojedje
dađistaga dohko gullevažžan.

1. paragráfa lágas čakčamánu 7.b 1854 lea guovddážis dás. Doppe
1. mearriduvvui ahte galggai gielddus bohccuid diktit guohtut
1. áigodagas gaskal miessemánu 15.b. ja skábmamánu 1.b. "Stáhtii
1. gullevaš eatnamiin" ("Staten tilhørende Strækninger"), máid
1. gonagas lei mearridan dahje mearridii, Kárášjogas, Deanus ja
1. muđui Nuorta-Finnmárkkus. Muđui šattai gielddusin ovddeš
1. "Nuorta-Finnmárkku Sundiguovllus" ("Øst-Finmarkens Fogderi") mii
1. lei guovlu Lagesvuonas nuorttas, Kárášjoga gielddas ja
1. Guovdageainnu báhpasuohkanis, bohccuid atnit dálveorohagas eará
1. guovllus go doppe gosa ieža gulle. Muhtomin gal sáhtii addot
1. sierralohpi 234  dás.

Dat mii lea eahpesihkar dás, lea mearrádus ahte galggai leahkit
gielddus dálveorohaga atnit eará suohkanis go doppe gos boazoeaiggát
ieš lei eret. Lea dan dihte go ovdalaččas lei ráddjejuvvon guđet
siseatnanguovllut galge dálveguohtumin geavahuvvot, guovtti
gonagaslaš resolušuvnna bokte, cuoŋománu 9.b. ja geassemánu
13.b. 1853 rájes.

Earenoamáš mávssolaš dán oktavuođas lea geassemánu 13.b. 1853
resolušuvdna. Doppe mearriduvvui ahte guovllus davábealde ja
oarjjabealde Deanu lea gielddus bohccuid guođohit miessemánu
15.b. rájes skábmamánu 1.b. rádjái. Dán guovllu mudden lei "Máskejoga
njálmmis Deanus Máskejoga mielde dan gierragiidda Máskejávrri buohta,
Deanu gáissáid mielde Borsejoga gierragiidda, ja dás Borsejoga mielde
Geavgŋoaisullui Deanu buohta ja dás Deanu mielde Máskejoga njálbmái."

Vaikko báikebagadallamat leat veahá eahpečielgasat, de lea goitge
jáhkehahtti ahte dás lei sáhka Davvesiiddasápmelaččaid lunddolaš
dálveorohaga birra. Nuorta-Finnmárkku láhkaprotokollain 235 ,
gohčoduvvojedje dát olbmot Buolbmága "Boazosámidikkis"
("Fjellfinnetinget") 1824 rájes dávjá "Gilivuona boazosápmelažžan"
("Kjøllefjord Fjeldfinner"). Dát doaba geavahuvvui jáhkkimis dan dihte
go stuora oassi Finnmárkku boazodoalus álggos gulai riddo- ja
vuotnaguovlluide (vrd. kapihtaliid 5.3. ja 5.4.). Go vásedin
boazosápmelašjoavku dasto 1800-logu gaskkamuttos ain čállojuvvojedje
Gilivuonasápmelažžan, lea lunddolaš čilgehussan dása ahte sii
ledje daid Lágesvuona sápmelaččaid maŋisboahttit geat 16- ja
1700-logus čuvvodišgohte bohccuid johtolagain gaskal rittu ja
siseatnama.

Nu go dás ipmirdit, fertejedje sii, čakčamánu 7.b. 1854 lága mielde,
čálihit iežaset muhtun siseatnanguvlui, lunddolaččat Buolbmágii
dahje Kárášjohkii, jus obanassiige galge dálveorohaga oažžut. Sii
fertejedje hilgut iežaset formálalaš mearrasámiguovllu čanastagaid
gos sin máttut ledje álgán johttisámidillái.

Lágesvuonas muite ain 1930-jagiin dan johttisámi boazodoalu mii doppe
álggahuvvui. Davvisiidda lensmánni muitalii namalassii ahte maŋimus
boazosápmelaččat suohkanis ásse Dáibarvuonas (Mårøyfjorden) ja
Dorskevuonas (Torskefjorden) 70 jagi das ovdal. Čakčat sii johte
gáissáid guvlui, ja giđđat fas máhcce ruovttoluotta(Falkenberg 1941:
63). Dát áigi heive hui bures 1850-jagiid mearrádusaide mat sihte
lágalaš čanastagaid dálveguohtuneatnamiid ja hálddašeami
gullevašvuođa gaskal.

Seammá málle sáhttá gávdnat eará Finnmárkku vuotnaguovlluin maid, go
eiseválddiid mearrádusat 1852 rádjedahppama oktavuođas dagahedje ahte
olu boazosápmelaččaid dološ ja formálalaš hálddašeami čanastagat
riddoguovlluide nohke. Nu sáhttá ee. Porsáŋggus dáhpáhuvvan (Richter
Hanssen 1986: 193).

5.10.2 Sámi vuogit dološ guovlluid joatkevaš geavaheami doalahit

Eiseválddiid formálalaš heiveheaddji 236  mearrádusat rádjedahppama
oktavuođas lei nu ge. Sápmelaččat geaidda rádjedahppan guoskkai,
ásahedje sin iežaset vugiid hehttet ealáhusgoarideami. Johannes
Marainen čállá dán oktavuođas ahte oallugat sápmelaččain geaidda
dahppan guoskkai, 1852 rájes válljejedje stáhtagullevašvuođa
praktihkalaš ávkki vuođul, ja dat vástidii muhtun muddui
rádjedahppamii. Mearrideaddjin dán oktavuođas lei ahte rádji ii
dahppan "ruoŧa" sápmelaččaid johtolagaid Supmii: Oallugat "norgga"
ja "suoma" sápmelaččain lonuhedje dušše
stáhtagullevašvuođa. ... Oallugat Guovdageainsápmelaččain ja Suoma
Enodatsápmelaččain čálihedje dasto iežaset "ruoŧa" sápmelažžan
Supmii. Dávjá šattai ná dušše báhpira nalde. Fárrenvejolašvuohta
ráji badjel lei mearrideaddjin. Dán vuoigatvuođa ožžo "ruoŧa"
sámivuođa bokte." (Marainen 1989: 89)

Earenoamážit lei stáhtagullevašvuođa lonuheapmi áigeguovdil
Guovdageainsápmelaččaide. Jagiin gaskal 1853 ja 1871 "fárrejedje"
lagabui 300 olbmo, dahje 69 bearraša, Guovdageainnus Ruŧŧii. Sis
ledje oktiibuot 20 500 bohcco (Helland II 1906: 134).

Olu Guovdageainsápmelaččaide šattai dasto čoavddusin ahte sii dál
"ruoŧa" vuollásažžan jotke geavahit "...dološ áiggi rájes dušše
Guovdageainsápmelaččain geavahuvvon giđđa-, geasse- ja
čakčaguohtumiid." Dát ledje eanas Skiervvá suohkanis
(Qvigstad/Wicklund II 1909: 145).

Ii lean fárren dušše Ruŧŧii, muhto Norgga riddosuohkaniidda
maid. 1858:s dieđihii ovdamearkka dihte Guovdageainnu lensmánni ahte
muhtun boazosápmelaččat ledje čálihan fárrema Skiervvá
suohkanii. Sis lei oaiveulbmilin oažžut buoret vejolašvuođa
oasálastit mearaguolásteapmái, earenoamážit sáidebivdui. Guolli lei
dan áigge, nu go diehtit, mávssolaš gávpegálvu pomorgávppašeamis
(geahča kapihttal 7.11). Sii geat formálalaččat čálihedje fárrema
Guovdageainnus Skiervái, fertejedje jáhkkán iežaset beassat dain
hehttehusain ("Hindringer") máid Skiervvá álbmot lei sin guolásteapmái
bidjan - earenoamážit sáidebivddus (Qvigstad/Wicklund II 1909: 143).

Dákkár olggosfárremat mat dás muitaluvvojit, čájehit muđui hui juste
riddosámi guovlluid olmmošlohkoovdáneami maŋimus 2-300 jagi,
namalassii unnit eanet fárrema siseatnamis dohko. Dávjá ledje dakkár
boazosápmelaččat main iešguđet sivaid geažil eai lean nu stuora
ealut ahte sis lei sihkkaris sisaboahtu. Knud Leem muitala sullii 1730
birrasiid ahte go boazosápmelaš nohkkui ja bázii dušše mottiin
heakkain, de bijai daid eará boazosápmelaččaid gehččui, ja manai
ieš mearragáddái mearrasápmelažžan eallit ja ealihit iežas, nu go
eará mearrasápmelaččat, guolástemiin. ("...for at blive Søe-lap og
nære sig, som andre Søe-lapper med Fiskerie.") (Leem 1767: 153/154).

Muitaluvvui ge Skiervvá sisafárrejeddjiid birra ahte sii ledje daid
smávimus vearromáksiid searvvis, eai ge sis lean beare olu
bohccot. Fárrema geažil unnui goitge Guovdageainnu suohkan
("Kautokeino Sogns Omraade"). (Qvigstad/Wicklund 1909 II: 145). Dan
dihte balai Guovdageainnu lensmánni vel eanet boazosápmelaččaid
fárret, ja čálihit iežaset mearragátti suohkaniid
olmmošloguide. Doppe sáhtte várra dušše goađi huksemiin ja
eananbihtáža gilvimiin neaktigoahtit mearrasápmelažžan, vaikko sin
oaiveealáhussan ain lei boazodoallu
("Fjeldfinnebedriften"). (Qvigstad/Wicklund 1909 II
145-146). Vuosttažettiin várra balai leansmánni vearrosisaboađuid
massimis.

Stáhtagullevašvuođa 237  unnit molsunvejolašvuođaid dihte várra
čuzii rádjedahppan garraseappot Kárášjohkii go
Guovdageidnui. Maiddái doppe lei mihtilmas fárren
vuotnaguovlluide. Ámtta viđajagi čállosis 1866-70 jagiid ovddas,
muitaluvvo ahte Kárášjohboazosápmelaččaid lohku lei unnon oalle olu
dan viđa jagis, go fárrejedje Čuđegieddái ja Davvesiidii. Dákkar
eretfárren gal dan dihte ii čađahuvvon eambbo jus olmmoš nu lei
nohkkon ahte eallu ii šat ealihan su, gávnnahii ámtamánni (FAB
11866-70: 10). 1865:s ledje 42 olbmo Porsáŋggus geat Kárášjogas
ledje riegádan. Dát sirddolašvuohta 238  jotkkii. 1874:s bohte 19
sirddolačča 239  doppe (Richter Hanssen 1986: 1939.

Rádjedahppama sáhttá roahkka dadjat bistevaš ja hui váivves doaimma
álgun olu sápmelaččaide geat boazodoaluin elle. Dat mii dán gova
dahká vel váddáseabbon, lea go oallugat sis geat formálalaččat ledje
fárren Guovdageainnus Ruŧŧii, dađistaga máhcce ja fas čálihedje
iežaset norgga vuollásažžan. Dát lei earenoamáš mihtilmas 240 
maŋŋel 1889, go Suoma ja Ruoŧa rádji maid dahppui
boazojohtimiidda. Sirddolaččaid ovdamunni dássážii, namalassii
doalahit iežaset ovddeš dálveguohtunvuoigatvuođa "ruoŧa"
sápmelažžan, massui. Oktiibuot bohte 48 bearraša ruovttoluotta,
30:s dáin maŋŋel 1890 (Helland II 1906: 134).

Ámtta siskkobealde váikkuhii radjedahppan nu ahte boazosápmelaččat
váidališgohte guđet guoimmiset nala go bohte earáid
orohagaide. Guovdageainnus eai lean dušše Ruŧŧii fárren, muhto
maiddái nuorttas. 1880 birrasiid bihko ovdamearkka dihte
Kárášjohsápmelaččat go Guovdageainnu siiddat manne Máhkarávjui ja
Vuorjenjárgii (Porsangerhalvøya) geasset, oarjjabeallái
Porsáŋgguvuona, ja dasto vel siseatnandálveorohagaide.

Vaikko ledje ge váttisvuođat, de boazolohku goitge lassánišgođii
maŋŋel 1875. Dieđusge bođii dat gal maid das go máhccan
sirddolaččain 241  ledje sullii 13 000 bohcco mielde (Helland II 1906:
134).

5.10.3 Bearrašat bieđganedje

Rádjedahppan ii mielddisbuktán dušše heajos ealáhusvuođa
rievdademiid, muhto dat čuzii maid garrasit sirddolaš sápmelaččaid
sosiálalaš čanastagaide, geat vuosttaš geardde duođas
deaividedje 242  dan ráji duohtavuođaiguin, mii biddjui rastá sin
orohaga 1751:s. Vaikko eatnasat dalle juo formálalaččat
čállojuvvojedje juoppá riikkii, de ledje doahpagat "norgga, ruoŧa ja
ruošša " sápmelaččat, ovdal 1852, muhtun guovlluid guovdu measta
áibbas oaivila haga.

Norgga Guovdageainguovllu, Suoma stuorafyrstagotti Enodaga ja Ruoŧa
Gárasavvona boazosápmelaččaide muitaluvvui 1840:s ahte muhtun
báikkiin gulle norgga, suoma ja ruoŧa sápmelaččat ovtta siidii
(Qvigstad/Wicklund II 1909: 54). Ovtta siidda sápmelaččat sáhtte
dasto leahket golmma iešguđet stáhtii gullevaččat.

Seammalágan málle lei Nuorta-Finnmárkkus. Doppe bođii ovdan 1831
guorahallamis, ahte dávjá lei "norgga" boazosápmelaš "ruošša"
(suoma) sápmelačča siidaguoibmi. Buot boazosápmelaččat johtaledje
dasto feara gos, muhtomin ruošša ja muhtomin norgga eatnamis
("...snart paa Russisk og snart paa Norsk Grund". (Buolbmága
boazosámidikkis, guovvamánu 2.b. 1831, ØFF j.prot.).

Vihtan Peder Olsen Bisk, guhte lei norgga stáhtaborgár, muitalii
čielgasit máŋga ášši. Muitalii geasset iežas orrut norgga
eatnamis Deanu ja Gilivuona suohkanis ("Thanens og Kjøllefjords
Sogn"). Dálvet lei Anáris. Sihke geasset ja dálvet leigga
vieljašguovttos, soai Niels Olsen Biskain gii lei "ruošša"
stáhtaborgár, ovtta siiddas. Goalmmát viellja sudnos, gii lei norgga
vuollásaš, lei "ruošša sápmelaččain" ovtta siiddas.

Boazodoallojohtimiid gielddus nuppi riikkas nubbái 1852:s, botkii
oalát dan ovdalaš lotnolasvuođa, ja ferte árpmitkeahttá botken
bearaščanastagaid. Sihkkarastit buot dákkár oktavuođaid boatkanit,
mearriduvvui čakčamánu 7.b. 1854 lága bokte garrasit ráŋggáštit
norgga vuollásaččaid geat "ruošša-suoma vuollásaččaid" bohccuid
dolvo Norgga beallái.

Eai norgga sápmelaččat dattege heaitán ovttatmanu oalát váldimis
verddiideaset bohccuid ráji rastá. Dan sáhttá ee. oaidnit Stockholmma
stáhtačállingotti čállin čiegus protokollas. Stáhtaráđi
čoahkkimis skábmamánu 20.b. 1866:s muitaluvvui ahte suoma
vuollásaččain dávjá ledje bohccot geasseorohagas norggarittuin. Dat
dáhpáhuvai dainnalágiin go bidje bohccuid ruoŧa, ja vel "norgga
sápmelaččaid" gehččui ge, (NRA. Ss. Prot. for hem. saker,
15.10.1866- 16.9.1870).

5.11BOAZODOALLU 1900-LOGU ÁLGGUS

Daid dieđuid vuođul mat muđui leat rádjedahppama birra, ferte
mieđihit Amund Hellandii, go lohká dan oaiveággan dasa go boazolohku
ii lassánan ovddit jahkečuođi maŋit oasis. Su oainnu mielde ii
báljo sáhttán eará mii hehttii dan áigodaga boazodoalu. Ásaidupmi ja
gilvin gal sáhtii váikkuhan, muhto dat ii báljo lean guovddáš
hehttejupmin boazologu lassáneapmái. Go boazolohku ii lean
jahkečuohtemolsuma birrasiid unnit go 1852:s, de árvvoštalai Helland
mearrádusaid mat ledje mearriduvvon, dása sivvan ("...til ordning og
regulering av Renbetingen." (Helland II 1906: 137).

Rádjedahppan ja dan váikkuhusat ledje goitge politihkalaš
duohtavuođat máid fertii vuhtii váldit 1900-logu
álggogeahčen. Eahpesihkkaris dilli ja váttisvuođat máid dat lei
mielddisbuktán, lei oaiveággan dása go boazodoallogažaldagat
váldojuvvoje mielde Nuorta-Finnmárkku boaittobealguovlluid
stuoradiggeválljema ráhkkaneami oktavuođas 1906:s.

Sápmelaččaid ja sosiáldemokrahtaid áirras Isak Saba, válddii iežas
válgaprográmmas ovdan váttisvuođaid máid boazosápmelaččat ledje
deaividan iešguđet rádjegeassimiid geažil mat boares sámi eatnama
juhke. Son gáibidii gaskasaš šiehtadusaid Norgga, Ruoŧa, Suoma ja
Ruošša gaskal, nu ahte boazosápmelaččaid lotnolas guođohanrievtti
dáin riikkain sáhtii sihkkarastit smávit vearu ovddas jus dette
guohtumat hedjonedje earenoamážit muhtun riikka rájiid
siskkobealde. Saba ákkastii dán dainnalágiin ahte namuhuvvon stáhtat
iešráđálaččat 243  ledje bidjan vuolláseaset iešguđet oasi
Sámieatnamis. Dan dihte ii lean riekta ahte sápmelaččat galge
nohkkot garra rádjemearrádusaid geažil. Stáhta livččii baicca
berren geahččalit doarjut boazosápmelaččaid, earenoamážit go sii
geavahedje duoddariid main earát eai atnán ávkki (SM. 1.3. 1906).

Nuorta-Finnmárkku suohkanat válljejedje ea.ea. dán programmaášši
geažil Isak Saba Stuoradiggái 1906:s. (Ledje Nuorta-Finnmárkku
suohkanat Davvesiida, Kárášjohka, Buolbmát, Deatnu, Unjárga,
Davvi-Várjjat (Nord-Varanger), Mátta-Várjjat ja Várggaid suohkanat.

Finnmárkku boazodoallu gal lei goitge dalle juo ovdánišgoahtán
rádjedahppama maŋŋel, ja unnit eanet heivehan iežas geasse- ja
dálveorohagaid ođđa juohkima
duohtavuođaide. (Vrd. gov. 5.7.). Boazodoallobearráigeahčči Nissena
boazologu čállagat 1915:s čájehit buoremuddui dássedis dili. Dalle
árvvoštallui Finnmárkku boazolohku sullii 100 650 bohccui. Lohku lei
alimus almmolaš lohku dassážii. Nissen gal ii eahpidan ge go
oaivvildii Finnmárkku boazodoalu oktan deaŧaleamos ealáhusgeaidnun
riikkaoasis. (Nissen 1920: 55, 56).


Govus 5.7: Finnmárkku boazodoallu sullii 1915:s.

(Nissen 1920: 54.) Artihkkaliin "Fjeldfinnerne og rendriften i
Finmarken" (Finnmárkku boazosápmelaččat ja
boazodoallu). Deaddeluvvon: Schøyen. Carl (red.)
"Nordlandet". Kristiania 1920. (Aschehoug.)



   6. KAPIHTTAL

              Šibitdoallu ja eanandoallu



6.1 1300-LOGU ŠIBITDOALLU

Finnmárkkus eai leat dat buoremus lunddolaš eavttut
eanandollui. Dáidá lea dat okta ákkain go muhtun čálli Budstikkenis
1832:s, várra Álttá proavas, Fredrik Rode, čuoččuhii ahte go
Finnmárkku eanandoalu birra lea sáhka, de son gal navdá ahte dat lea
eambbo jurddagovvideapmi go duohtavuohta. (Vrd. Drivenes 1985: 146.)

Go geahččá man dásis Lulli-Norgga eanandoallu lei dalle juo, de lea
dán olbmos veahá duohta. Ii goitge gal leat riekta Finnmárkku
eanandoalu jur nu duššin dahkat go son dahká. Dát guoská dieđusge
ovddemustá šibitdollui.

Ođđa arkeologalaš dutkamat duođaštit šibitdoalu Finnmárkkus
gávdnon juo jagis 700. Várjjatguovllus čájeha namalassii Knut Odner
bázahusaid mat duođaštit sávzza/gáicca leamaš oassin sámi
ealáhusheiveheamis nu áigá juo go birrasiid jagi 1300. Seammá guovllus
gávdnojit maid šibihiid bázahusat gaskal 1400 ja 1530 rájes. Odnera
oaivila mielde lea vejolaš ahte sihke smávva- ja stuorašibihiid
sáhttá duođaštit viidát dutkamiid vuođul ain árabut gávdnon (Odner
1992: 181). Ii muđui ge leat váttis suinna leahkit ovttaoaivilis go
jearrá dáid bázahusaid vuođul lei go Várjjatsápmelaččain duođai
ollislaš bivdoheiveheapmi 244  gaskaáiggi loahpageahčen.

Lákkonjárgeažis Álttás gávdnat maid sámi duktásaji 245  mii lea goit
1400-logu rájes. Lea jáhkehahtti ahte dát sáhttá mearkkašit 246 
šibitdoalu álgodási Álttásápmelaččaid gaskkas (Nielsen 1990: 144).

Čálalaš oktavuođas lea erkebisma Erik Valkendorf gii álggos namuha
smávvašibitdoalu 1500 -logu álggogeahčen (Valkendorf alm. 1901:
7). Jahkečuođi loahpageahčen muitala Peder Claussøn Friis dasto
ahte dáččain ledje muhtun gusa (Claussøn Friis alm. 1881: 404).

Juste dán áigodagas gávdno ovtta hollandalačča
čalbmevihtančilgehus go son finai Várggáin borgemánus 1594. Son
gávnnahii ahte olbmuin ledje sihke šibihat, sávzzat, gáiccat,
spiinnit ja vuonccát. Rássi ii lean beare buorre su oainnu mielde,
muhto go dan láddjii ja goikadii, de lei dálvefuođarin
šibihiidda. Dát ledje buorit ja buoiddit, dan mielde go son oinnii
(vrd. Nielssen 1984a: 85).

Dánskalaš Charisius gii finai Várggáin 1599:s, ii govvidan dili
seammá buorren. Son finai giđđat, jur vearrámus fuođarváni áiggi,
ja doaivvui dušše guollebázahusaiguin olbmuid biebmat
šibihiid. Sávzzat ja gáiccat jurse guolledávttiid, "eai ge ožžon
olles jagis eará". (Nielssena mielde, 1984a: 85).

Ovdalis namuhuvvon dieđut ledje jáhkkimis dáčča šibitdoalu birra,
muhto maiddái sápmelaččain, goit Oarje-Finnmárkkus, ledje šibihat
1600-logu álggogeahčen (Nielssen 1984b: 103). Seammaládje dieđihuvvo
Čáhcesulloguovllos leamaš, go Várjjatsápmelaččat 1590 rájes ledje
riidalan dan guovllu dáččaiguin, iežaset boazo - ja
smávvašibitjohttimiid geažil ("rener og smaler"). (Niemi 1983: 187).

Arent Berntsen gávnnahii iežas čállosis Finnmárkku eanandoalu birra
1650-jagiin ahte doppe ii šaddan gordni, muhto rássi sáhtii leahkit
oalle olu, ja dainnalágiin sáhtte máŋgga báikkis gusaid atnit
dálvet. Dan jahkodagas lei eará fuođar go suoidni unnimusat liikká
deaŧalaš. Dalle sii válde debbuid ja goikan guolledávttiid máid
derpe ja duldehaste. Gusaide adde dán seaguhuvvon vátna suinniiguin
máid geasset láddjejedje ja čohkkejedje gittiin ja sulluin
boaittobealde. Go nu váttis lei eatnamis oažžut šattuid ja
ealáhusboađu, de ožžo riddo- ja vuotnaássit borramuša ja
ealáhusboađu measta dušše mearraguolásteamis (Berntsen 1656
vuosttaš girjjis. 2. oassi: 312).

Vaikko šibitdoallu jáhkkimis ii lean nu stuoris dan áigodagas man
birra dás lea muitaluvvon, de lei dat goitge deaŧalaš. Mielki máid
šibihiin ožžo, lei ovdamearkka dihte okta dain hárve C-vitamiidna
gálduin mat gávdnoje. Varas fuođarávdnasiid, nu go debbuid
geavaheapmi, lei deaŧalaš C-vitamiinna ráhkadeapmái. 1668
matrikkelis 247  bođii šibitdoalu dearvvašvuođa mávssolašvuohta
bures ovdan Oarje-Finnmárkku Iččat suohkana válddahallamis. Das
daddjui ahte heajos, unnán ja smávva gusažat mat girkosuohkanis
gávdnojedje, dálvet bibmojuvvoje debbuigguin ja guoleoivviiguin, mii
lei buoremus dálkkas skurbbetdávdda ja eará várálaš dávddaid
vuostá. (Nielssena mielde 1984a: 84).

Nu go ovdalis čujuhuvvon, hedjonedje márkanguolásteami eavttut
1500-logus. Olbmot šadde nannet daid eará ealáhussurggiid. Arnved
Nedkvitne oainnu mielde lea 1600-lohku deaŧalaš áigodat Finnmárkku
šibitdoalu ovdáneamis. Sihke sápmelaččat ja dáččat
beroštišgohte eambbo šibitdoalus, man ekonomalaš máksu dađistaga
stuorui dan jahkečuođis (Nedkvitne 1988: 136).

1694 rájes lea riddo- ja vuotnaguovlluid šibitdoalu vuosttaš sullii
rehkenaston logut 248 . Dat lea sundi Knaga eanangirji dahje
"Matricul". Dat čájeha ahte lei šibitdoallu miehtá ámtta, sihke
sápmelaččain ja dáččain. Ledje gusat, sávzzat ja gáiccat. Lohku ja
šládja sáhtii rievddadit báikkis báikái, ja lei dan duohken man álki
lei fuođđara dábuhit, boazodoalu lotnolasvejolašvuođa
(earenoamážit sápmelaččain), dahje buriid guollebáikkiid sajádaga
duohken 249  (Knag alm. 1932).

Riddo- ja vuotnaguovlluid opmodatjuoguid 250  vuođul lea Alf Ragnar
Nielssen 1685-1705 áigodaga dáfus čujuhan ahte Knaga dieđuid vuođul
ille sáhttá árvvoštallat šibitloguid
gaskamearálašsturrodaga. Nielssena logut duođaštit baicca ahte
ledje stuorát erohusat iešguđet guovlluid šibitlogus, ja maid
erohusat sápmelaččaid ja dáččaid šibitlogus. Ovttalágan
buohtastahttinvuođu oažžut, geavahii son doahpaga Šibitárvu, mii
lea čuovvovaš málle mielde árvvoštallon: 1 gussa = 6 sávzza = 6
gáicca = 6 spiinni = 3 bohcco (Nielssen 1984a: 96-97). Dán
árvvoštallanmálle mielde lei Áltá, dáčča oktavuođas,
ovddemusas. Doppe lei juohke bearraša gaskamearálaš šibitárvu gitta
5,7, ja Várggáin ges lei nu vuollin go 1,1 (Nielssen 1984a: 105).

Olles Finnmárkku gaskamearálašvuođas lei sápmelaččain stuorimus
šibitdoallu, 4,4 Šibitárvvuin juohke bearrašiš ja
dáččabearrašiin ges 2,9. Erohusa vuođđu lea eanemusat go
sápmelaččain ledje eambbo sávzzat ja bohccot, muhto sápmelaččat
ledje šibihiid dáfus maid veahá ovdalis. Dan logut ledje 2,1 ja 1,9
(Nielssen 1984a: 109).

Dáččat eai oro šibitdoalus ge leamaš nu iešbirgejeaddjit go
sápmelaččat. Nu lei vaikko 1600-jagiid eahpitkeahttá lei Finnmárkku
dáčča šibitdoalu viidánanáigodat, man dáčča ássanbáikkiid
lassáneapmi maid čájeha. 1610 rájes 1694 rádjái lassánedje dáčča
ássanbáikkit 50:s 85 rádjái (Kolsrud 1961: 61), vaikko dáččaid lohku
ollislaččat unnui (vrd. kapihttal 4.1.).

6.2DILLI 1700-LOGU GASKU

Oallut ámmátolbmuidčilgehusain 1700-logus čilgejuvvo dávjá
eanandoalu ja šibitdoalu dilli.  Ovdamearkan lea ámtamánni Colletta
1757 dieđáhus. Konjunktuvrraid hedjoneapmi, earenoamážit dáččaid
guovddáš ealáhusa, guolásteami guovdu, govviduvvo bures
doppe. Ámtamánni han gávnnahii ahte dáččat ledje ovdal ásaiduvvan
garra guovlluide. Dat čájehii su oainnu mielde ahte sii geat doppe
ásse, dušše elle guolástemiin. 1750-jagiin atne veadjetmeahttumin
dušše dainna birget. Fertejedje vel leahkit gusat ja smávvašibihat
(Collett 1757: 59).

Son čálii vel ahte eanandoallu ii sáhttán goassege šaddat nu
deaŧalažžan, muhto livččii ávkkuhan veahá jus eanandoallit
bargagoađáše eatnama gieddin. Dalle eai dárbbahivčče fatnasiin
viežžat fuođđara guhkkin (Collett 1757: 81). Eanas Finnmárkku
ássit dagahedje iežaset ja earáid ovdii go eai gilván eatnama, eai ge
áidon eatnamiiddiset. Ovdamearkan namuhii son ovddit ámtamánni,
Kieldsena, gii 10 gietti lei rahčamiin bargan dállui, sullii
beanagullama duohkái. Dáid lei áidon, muhto váivves ránnát njeide
áiddiid ja dikte šibihiiddiset guohtut doppe (Collett 1757: 85).

Ámtamánni lei diggemátkkiin muitalan álbmogii ahte gonagasa duohta
dáhttu lei juohkehačča oažžut čorget ja gilvit eatnamiid iežaset
dáluid birra. Ii mihkke lean ábuhan, eai iežaset buoret birgejumi
jurdagat eai ge ráŋggáštusnihttimat. Olbmot huksejedje vel návehiid
nai nu lahka meara ahte dat doiddii duvttaid eret (Collett 1757:
84). Dán namuha maid major Schnitler (Schnitler III alm. 1985: 122).

Dušše Álttás ja Láhpi suohkaniin ledje soapmasat gilván dáluideaset
birra. Muđui lei dušše okta - Ákŋoluovttas- gii lei gilván. Eanas
Finnmárkku ássit atne dán dárbbašmeahttun bargun, ja váivin. Go
áiddiid birra lei sáhka, de gávnnahii gal ámtamánni ahte olu báikkiin
lei váttis áidut. Buoremus gieddesihkkarastin lei dasto juohkehažžii
guođohangeaskku 251  bidjat.

Dakkár báikkiin gos ledje olu ránnážat, berrejedje atnit searve
ore 252  ja vuovssá. Fuođđarváni geažil ii lean buorre beare olu
gusaid atnit. Dan sadjái sáhtte olbmot sávzzaiguin bargat, oažžut
ullu biktasiidda. Dán oktavuođas livččii su mielas leamaš
sávahahttin bovdet guokte dahje golbma islándalaš bearraša
sávzafárpmaid álggahit.

Ámtamánni evttohii muđui 20 jagi dahje guhkit vearrobeassama
sirddolaččaide Durdnos Sámis geat Guovdageidnui ja Ávjovárrái
háliidedje ásaiduvvat, šibitdoalu álggahit dáin guovlluin mat
easkkaládje ledje Norgii gullagoahtán. Jus ruoŧa eiseválddit eai
luoitán lobalaš vuogi mielde fárret, de fertešivčče váldit vuostá
sin geat pássa haga bohte, vaikko sii eai šattale álo buot
ávkkálaččamussan riikkii ("gavnligste for landet"). (Eiseválddiid
politihka birra kvena sisafárrejeddjiid ektui, gč. kap. 4.7. ja
4.7.1.).

Vaikko siseatnamis lei rássešaddu heittot, de sáhtii jeahkala, mii
lei hui valjit, geavahit dan sadjái. Jeagelvátni ii boahtán šaddat
goassege, su oainnu mielde, go fal áibbas gilde dan bordimis
ráját. Jurdilkeahtes jeagelbordin lei billistan olu Finnmárkku ássiid
ovdii. Seammalágan gildosa go jeagelbordimii, berrii maid bidjat
gáiskeruohttasiid 253  gaikumii. Dat gievrudii buot lágan šibihiid,
muhto ii šat báljo gávdnon go ledje loaktán dan.

Ámtamánni ii geahččan litna čalmmiiguin mearrasápmelaččaid
eallingeidnui. Son čuoččuhii dáid sápmelaččaid billistan eatnama
iežaset golgodiliin, oaivvehis vugiin njáskan soahkevuvddiid ja dán
bokte váldán eanas guolbaniid (Collett 1757: 86/87).

Dáid olbmuid birgejupmin ("Oeconomie") lei go sis lei geasse- ja
dálvebáiki. Dálvebáikki válljedettiin gehčče gos lagamus vuovdi
lei. Sis galge álo leahkit olu boaldinmuorat, lieggasa doalahit. Doppe
gos sii ledje leamaš, sáhtte 3 álen guhkosaš jalgŋát báhcán. Go
lagámus vuovdi lei nohkan, ohcagohte ođđa dálvebáikki. Gokko
jalgŋát miske, duktejuvvui eanan, ja dakko šattai dávjá buorre
rássi. Sis lei iežaset mielas vuoigatvuohta láddjet dáid suinniid, go
oaivvildedje iežaset gilván daid. Ámtamánni árvvoštalai buot
sápmelaččaid dáinnalágiin iežaset gittiid ožžon. Sápmelaččat
vel dasto láddjejedje dušše buoremus báikkiid dáin gittiin. Dán
oktavuođas čuoččuhii ahte earát sáhtte sin maŋis láddjet sullii
seammá olu dan giettis (Collett 1757: 88).

Mearrasápmelaččaid geassebáikkis fertii leahkit suoidni doarvái
šibihiidda, máid eai guođohan ge. Ámtamánni oaivvildii dán
billisteaddjin sidjiide geain ledje áidojuvvon eananbihtát láhkosis.

Ámtamánni dárkilis evttohusas vuohttá bures movt dalá Finnmárkku
eanandoaluin lei:

1. Buohkat galge guođohit dahje bearráigeahččat šibihiiddiset.
8.2. Juohke olmmái galggai dábuhit 6 rindda máid sáhtii goallostit
8.gárdin dálu lahka. Doppe galge šibihat leahkit go bohče daid.
8.3. Ii oktage galgan diktit meara doidit duvttaid. Daid galggai
8.biđget gilvvabáikkiide máid juohkehažžii čujuhedje.  4. Ii oktage
8.ožžon dáluid lahka darffi loggut.  5. Gokko muhtun gáikkodii goađi
8.dahje eará vistti, ja gosa ođđasit ii huksejuvvon, galggai jalget,
8.vai rássi šaddá.  6. Guollebázahusaid galggai roggái rádjat, amas
8.haksogoahtit. Maŋŋel galge duktan geavahuvvot.  7. Doppe gos debbot
8.gávdnojedje, galggai juohkehaš geatnegahttot 20 gielkáguorpmi
8.viežžat iežas eatnamii.  Heasttaid galggai lávžžis atnit, vai
8.eai njeaidán áiddiid. Sii geat rihkko njuolggadusaid, galge sáhkuid
8.oažžut, spánska luhkain 254  ráŋggáštuvvot, heahppášanholgii 255 
8.biddjojuvvot dahje giddagassii gos dušše láibbi ja čázi
8.ožžo. Vuolitfáldit 256  ja sámilensmánnit galge bearráigeahččat
8.ahte doahttaledje njuolggadusaid. Jus eai, de šadde sii ieža
8.gillát.




  6.3 EANANMIHTIDEAPMI. EANANČÁLIHEAPMI 257 . 1775
  6. EANANJUOHKINMEARRÁDUS.258


      Ámtamánni Collett dagai ovtta ládje sága man vuođul 1775
      eananjuohkinmearrádus bohciidii, ja mii vuosttaš geardde dagai
      vejolažžan Finnmárkkus eaiggáduššat priváhta
      eatnamiid. Earenoamážit orui dáččaálbmogis hui moivi
      láddjengittiid dáfus. Iešguđet guovllus ámttas bohte dieđut
      mat muitaledje čorbmalága 259  geavaheami birra. Juohkehaš dagai
      nu movt ieš háliidii. Muhtumat ledje váldán eambo eatnama go
      nagodedje gilvit, earáin ges lei beare unnán.

Ámtamánnit bihko maid go sii geat ledje beare olu váldán gittiid,
eiseválddiide dieđitkeahttá adde daid fulkkiide. Dan dihte berrii
eananvearu 260  gáibidišgoahtit. Dainnalágiin diehtigohte ássit goal
sin eanan lea. Finnmárkku eatnamiid berrii mihtidit ja kártet, ja
dasto juohkit dáid ássiide. Sin galggai dasto čálihit gonagaslaš
allatvuođa fásta eanandoallin ("Hans Majestæts Fæste bønder")
(Collett 1757: 91). Doppe gos eanandoalu buorebut doivo lihkostuvvat,
galge eambbo eatnama juohkit go áhpegátti garra báikkiin, gos guolli
lei valjit (..."skarpe stæder ved Havet, hvor Fiskeriet er
overflødigt") (Collett 1757: 91). Dát lei ollásit "Finnmárkku
Bajásčuožželeami" jurdaga mielde, ahte buohkaide galggai birgejumi
sihkkarastit buoremus čađahahtti vugiin.

Colletta mihtidanjurdda ii vuoitán ovttatmanu. Easkka 1775:s, go
Fjeldsted lei ámtamánnin, lei eananbihtáid juohkin 261  priváhta
opmodahkan láddan čađahuvvot. Dalle almmuhuvvui
ng. eananjuohkinmearrádus Københámmanis. Dat lei gohččun Finnmárkku
ámtamánnái, máid ámtamánni Fieldsted ieš lei čállán, mas ledje oalle
dárkilis njuolggadusat dán ođđa mearrádusa 262  čáđaheapmái
(vrd. Tønnesen 1979:135 ff). Dán oktavuođas lea mearkkašahttin veara
ahte Fieldstad ii čuovvolan Colletta jurdaga "gonagaslaš allatvuođa
fásta eanandolliid" birra. Orrunbáikkit gálge leahkit
iešeaiggáduvvon 263 , muhto árbevuoigatvuođa 264  haga.

Daidda Finnmárkku guovlluide main sáhtii navdit gávdnat vissis
eanandoallobirrasa kvena dahje dáčča eanandoallokultuvrra vuođuin,
lei eananjuohkinmearrádus eahpitkeahttá lávki eanandoalloárbevieru
nannema guvlui. Muđui Finnmárkkus, ee. riddo - ja vuotnaguovlluin gos
mearrasámi jahkodatjorru 265  lei eallime, sáhtii leahkit nuppeládje
(vrd. kap. 6.2). Dutkit leat maid čuoččuhan ahte
eananjuohkinmearrádusa bokte ožžo eiseválddit veahkkeneavvu jávkadit
mearrasámi áigodatjohtolagaid.266 Dákkár geahččamiin ii lean
eananjuohkinmearrádus makkárge mieđiheapmi ii ge vuoigatvuođaid
almmolažžan dahkan 267 , muhto baicca njuolggadussan mearrideaddji
oaiviliin 268  (Paine 1958a: 174).

Mearrádusa bokte galggai juohke bearaš oažžut doarvái eatnama
birgejupmái, dahje njealji gussii dahje gávcci sávzii dálvesuoinni
oažžumii. Nu guhkás go vejolaš, galge olbmuide juohkit daid
báikkiid gosa juo ledje ásaiduvvan. Eahpitheahttá lei dát mearkan dasa
ahte almmolažžan dahkat dan dili mii juo lei.

Vuosttaš 20 - 30 jagi čađahuvvui eananjuohkin measta aivve
Oarje-Finnmárkkus, earenoamážit Álttá-Dálbmeluovtta guovllus. Doppe
ásse maid eanemus dáččat ja kvenat, ja doppe lei nannoset
enandoalloárbevierru go muđui Finnmárkkus.

Oppalaš govva lea goitge ahte priváhta eatnama háhkamis ledje dušše
unnánaš váikkuhusat álggos. Lars Hess Bing lea várra juste máhttán
válddahallat eananjuohkindilálašvuođaid dan 20 jagi dakka maŋŋel
1775. Son muitala ahte bálkáhedje guokte eananmihtideaddji - nuppi
Nuorta- ja nuppi Oarje-Finnmárkui. Maŋit namuhuvvomis lei vel
veahkki. Nuorta-Finnmárkkus ii mannan nu beare bures. Doppe
heaittihuvvui eananjuohkin muhtun ássanbáikkiin. Sivvan dása lei
eananmálle ("Landets Beskaffenhed"), ássiid jurddašanvuohki ja johtti
eallinvuohki, máid dan áigge eai mieđihan lonuhit fásta
ássanbáikkiiguin - ja dan dihte lei duššás juohkit eatnama ("...saa
at altsaa Jorddelingen vilde være unyttig"). (Hess Bing 1796:
146-147).

Dás vuohttá maid ahte eanandoallogeasku ja ráŋggáštusmearrádusat mat
ásahuvvojedje gávpenjuolggadusaid 269  41. paragráfii borgemánu
20.b. 1778, eai čađahuvvon. Dohko lei čállojuvvon ahte jus báhpat
dain báikkiin gos eananjuohkin juo lei čađahuvvon, vihahedje
boaresbártniid geat eai sáhttán čájehit sierra
"eananjuohkinreivve"270, dahje ámtta báikeduođaštusa 271 , sáhkkohalle
báhpat 10 riikkadáleriin. Báikeduođaštus galggai gustot anihahtti
gieddái dahje dakkár báikái máid sáhtii njáskat fásta ássanbáikin,
"...gosa easkkanáitalan olmmoš sáhttá ásaiduvvat ja eanandoaluin
bárgat lassin guolásteapmái". (Schou 1795: 97).

Nuorta-Finnmárkkus, ovdamearkka dihte Deanuleagis, mii earret Álttá
dál lea Finnmárkku buoremus eanandoalloguovlu, ii leat vuosttaš
eananjuohkin pántagirjjiis 272  mielde ovdal bures 20 jagi maŋŋel
1775. Eananjuohkin ii čađahuvvon nu beare stuorrát dán guovllus
ovdal 1800-lohku lei bures álgán. Buohtastahttima dihte sáhttá namuhit
ahte 1790 gaskkamuttos lei čálihuvvon eanan 273  629 ássanbáikái
Oarje-Finnmárkkus, namalassii Hammerfeastta, Láhpi, Ákŋoluovtta,
Muosát, Álttá ja Goaskinvákki diggeservviin (Hess Bing 1796: 147).

Manne nu maŋŋit dasto álge eananjuohkimiin eará guovlluin ? Dása
leat eanet ákkat:

1. Earenoamážit sápmelaččain ledje guokte, dahje golbma ássanbáikki
2.jagis, johtolagaiguin gaskal vuonaid dahje johkalegiid. Dan dihte ii
2.doallan dušše okta ássanbáiki. Sundi Paus, guhte dovddai
2.mearrasámi eallinlági ja ealáhusheiveheami hui bures, lei 1769:s
2.árvalan ahte galggai vuhtii váldit dán, ja juohkit sidjiide sihke
2.geasse- ja dálvebáikki (Paus alm. 1908: 15/16). Dát ii váldojuvvon
2.vuhtii 1775:s.  Ledje unnán olbmot ii ge báljo lean gilvu báikkiid
2.nalde. Álttávuotna lei várra áidna báiki gos ii lean nu.

3. Olbmuid árbevierru ja dološ vierut. Juohkehaš diđii guđet
3.eatnamat ja láddjenbáikkit sutnje gulle, ja guđet ránnáide
3.gulle. Dan dihte ii mannan oktage dárbbuhemet earáid
3.geavahanguovlluide. Deanuleagis čilge muhtun cealkka 1820-jagiin
3.dán dološ vieruiduvvon- ja oamastanprinsihpa 274  hui bures:
3."soahpamušat ja oamasteamit nannejit dás muhtun vuoigatvuođaid,
3.mat leat eambbo bassi go máid máilmmálaš váldi čujuha" (Fellman
3. J. I. 1906: 422.) Juste dán áššis lei guollebáikkiid juohkimis
3.sáhka, muhto sámi servvodaga dološ vieruiduvvanrievtti 275  fápmu
3.gustui sihkkarit eanas eará riggodagaide, ovdamearkka dihte eatnamii
3.mii juo lei anus.

4. Vuosttaš eananmihtideaddji orui Álttás. Nu son dieđusge válddii
4.Álttá ja Láhpiguovllu ovddemus. Muđui ii lean olmmoš
4.eananmihtideaddjivirggis galle jagi 1775 rájes, ee. dan dihte go
4.juhkkojuvvon eatnamiid vearru galggai gokčat dan bálkká.
 
50 jagi maŋŋel eananjuohkinmearrádusa lei dilli nu ahte
earenoamážit mearragátteássi sápmelaččat unnán čuvvo 1775
mearriduvvon eananháhkama 276 . Finnmárkkulávdegoddi moittii dán
garrasit 1826:s. Dat oaivvildii mearrasápmelaččaid iežaset
sivalažžan dasa go iešráđálaččat "stáhta eatnama" válde
háldoseaset. Sii válljejedje dasto vuovdeeatnamiid. Dohko huksejedje
gođiid, muhto fárrejedje fas moadde jagi maŋŋel, go lagamus vuovddi
ledje loaktán. Eai doppe ge ássan guhkit go dassážii lagamus vuovddi
ledje čuollan. Dát ii lean Finnmárkkulávdegotti mielas dušše
vuovddi billisteapmi. Lei vel vearrát go dát johtti sápmelaččat eai
beroštan njáskat ja bargat eatnama, muhto dušše čohkkejedje
suoinni mii das lei lahkosiin, dálvefuođarin (Budstikken 1830: 246).

Mearrasámi ealáhusvuohki áigodatjohtalemiiguin, man vuođđun lei
iešguđet riggodagaid geavaheapmi, lei nappo ollásit eallime
1800-logu vuosttaš oasis. Čakčaeanan gos ožžo dálvefuođđara lei
dušše okta dain riggodagain. Muhto dán heiveheami eai šat
eiseválddit dohkkehan.

Go lei sáhka Finnmárkku iešguđet guovlluin, lei dat
Finnmárkkulávdegotti govvideaddjin go dieđihii ahte
eananjuohkinmearrádus ii lean nu olu váikkuhan Nuorta-Finnmárkui,
muhto dat maiddái doppe lei veaháš ovdánan maŋimus áiggiid. Olu
gittiid geavahedje ain almmá makkárge almmolaš dohkkeheami 277 ,
ovdamearkka dihte ámtaduođaštusa, haga (Budstikken 1830: 242, 244).

Lávdegoddi goitge várrii váldimis olbmuin vuoigatvuođa mii sis juo
lei, ja doarjjui boares geavaheami almmolaččat
dohkkehit. Vuođđojurddan lei, nu go 1775:s, ahte juohke bearrašii
galggai juohkit eatnama mainná sáhtii ealihit iežas. Galggai maid
váldit vuhtii, nu go ámtamánni Collett lei árvalan 70 jagi ovdal, ásai
go bearaš mearragáttis gos guolásteapmi lei oaiveealáhussan, vai ásai
go siseatnanguovllus. Vuosttašnamuhuvvomat dárbbašedje 3-4 gussii
dálvefuođđara ja guohtuma ("Qvæghøveders Vinterfšring og
Græsning"). Siseatnanássit, geat eai bivdán guoli, galge lávdegotti
oaivila mielde oažžut eatnama biebmat 8-12 gusa ja
bargovuovssá. Stuorit bihtáid galggai ovddemustá juohkit sidjiide
geain juo lei ámtaduođaštus eatnamiidda, muhto maiddái go stuorit
eatnamiid ledje geavahišgoahtán ámtaduođaštusa haga (Budstikken
1830: 245).  6.4EANANDOALLU JA LOTNOLASEALÁHUSAT 278  Makkár
eanandoaluin barge 1800-logu álggus?  Álttás, mii dassážii lei
leamaš Finnmárkku buoremus eanandoalloguovlu, lei 1801:s dušše okta
geas eananddoallu lei áidnafidnun ("eneyrke"). Muhto son maid lassin
čuohpai muoraid boaldámuššan ("Brændehugst") (Minde 1975:
111-112). Lotnolasealáhusat ledje dábálaččat. Sápmelaččat ledje
juo vuordimis eanemus ealáhuslonuheaddjin go buohtastahttá
dáččaiguin ja kvenaiguin. Dábálaččamus ealáhuslonohallan buot
Álttá čearddalaš joavkkuin lei guolásteapmi ja šibitdoallu, nu go
muđui Finnmárkkus ja eanas Riddo-Norggas. Sápmelaččain lei unnit
joavku geat lotnolasat guolástedje ja bohccuiguin barge, dahje sihke
guolástemiin, eanandoaluin ja boazodoaluin (Minde 1975: 109-111).  Dát
sáhttet leamaš dološ sámi lotnolasealáhusvuogi doalaheaddjit, mii
1600-logu loahpageahčen lei oalle dábálaš (geahča kap. 6.1). Muhto
sáhttet maid leamaš olbmot geain ii lean šat boazodoallu áidna
doaibman, muhto geain ledje veahá bohccot mat soite leamaš earáid
geahčus.  Lotnolasvuođat main boazodoallu lei guovddážis, nohke
Álttás 1800-logu vuosttaš oasis, muhto boazodoallu ii oalát nohkan
Álttá-Dálbmeluovtta guovllus. 1865:s lei oppalaš šibitdoalus bohcco
oassi sullii 3 % (Drivenes 1975: 183). Dát ledje várra vuojánat ja
geahččobohccot.  Ámtta 1866-70 viđajagidieđáhusas muitaluvvo
boazodoalu birra ahte riddosuohkaniin ledje olbmuin bohccot vuojánin,
dahje mearrasápmelaččat ledje árben bohccuid boazosáminieiddaiguin
náitalemiid bokte. Dákkar dilálašvuođain dikte bohccuid
boazosápmelaččaid ealus, sin geahču vuolde, eai ge lean oassin
eaiggádiid šibitdoalus ("...og danne saaledes ingen Del af hine
Herreders Fædrift.") (FAB 1866-70: 9).  Almmolaš statistihka mielde
orro ealáhuslotnolasvuohta hui olu unnon 1800-logus seammás go
eanandoallu "áidnafidnun" bođii sadjái. Nu go namuhuvvon ovdal,
dieđihuvvui 1801:s Álttás dušše okta geas eanandoallu lei áidna
virgin, ja buohtalas almmolaš dieđihuvvon lohku 1865:s lei lassánan
308 olbmui.  Dát lohku gal govvida beare ovttageardánit (Drivenes
1975: 48,58), muhto dat govvida mannolaga. Eanandoallu šattai
deaŧaleabbo.  Leat goitge stuora váttisvuođat fidnostatistihka
geavaheamis. Dán leat oallugat čujuhan, ee. Einar Arne Drivenes, ahte
statistihkat mat leat vuođđuduvvon olmmošlohkamiidda, eai muital
lotnolasealáhusaid birra servodagain gos fidnoerohusat leat
unnit. Nappo dagaha vuohki movt fidnuid čállá statistihkkii stuorit
sierradási 279  go mii duohtavuođas lea (Drivenes 1975: 46).  Oažžu
dasto jurddašit ahte vaikko eanandoallu lei šaddan deaŧaleabbon
muhtun guovlluin, de lei boares lotnolasealáhusheiveheapmi 280  ain
deaŧalaččamus 1860 birrasiid. Muhto dása eai liikon ámmátolbmot ja
eanandoallobargit. Álttá eanandoallosearvvi, vuođđuduvvon
ođđajagemánu 6.b. 1859 (vrd. Slettjord 1980: 34), čállosis
čilgejuvvui Álttá ássiid ja sin lotnolasealáhusaid birra govvideaddji
vugiin. Sin ártegis giella ja dábit ledje hehtten sin buot dieđuid
háhkamis ("Eiendommeligheder i Sprog og Skikke"). Sii ledje apmasat
buot servvodatvuoiŋŋaide ja ávkkálaš servvodatdoaimmaide
("... Samfundsaand og gavnlig Fælledsvirksomhed"), ja dan dihte ledje
iešguđet sajis, nu go mánnávuođas ledje hárjánan, bargan buot lágan
ealáhusaiguin. Dat ledje ee. vuovdebargu, guolásteapmi ja
šibitdoallu. Dát lei dagahan sin headjun buot doaimmain ("Fuskere i
alle fag..."). (Vrd. FDaf 1859: 23).  Eai eanandoalloeatnamat ja
láddjenbáikkit ge lean Lulli-Norgga eanandoallomihttomeriid
mielde. Finnmárkku siseatnansuohkaniid suohkanvearuheami
láhkaevttohusa oktavuođas gehčče maid
eaiggáduššanhámádaga 281 . Dán oktavuođas gávnnahii departementa ahte
Oarje-Finnmárkkus, earenoamážit Álttás, ledje hui eahpečielga
eaiggáduššandilálašvuođat. Ovtta olbmo eanan ii dábálaččat lean
ovtta sajes, muhto ledje ássanbáikkit guolbaniin duokko dákko. Dáidda
gulle dávjá 10-12 ládjogietti, maid gaska sáhtii leahkit okta-guokte
beanagullama (O. No.44/ 1859-60: 2).  Departementa gohčodii dán
oktavuođas Finnmárkku eanandoalu unna lassiealáhusažin ("en
ubetydelig Binæring"). Dan dihte ii sáhttán vearuhit 282  dušše
matrikkelvelggiid 283  vuođul (O. No. 44/1859-60: 2), ja Finnmárku han
ii lean vearromatrikulerejuvvon.284 Ámmátolbmuid oainnu mielde galge
divvut eanandoallodilálašvuođaid. Dan dihte vuođđuduvvui
Finmarkens Landhusholdningsselskab (Finnmárkku eanandállodoalu searvi)
njukčamánu 19.b. 1859 (Ytreberg 1959: 28). Dán namman šattai
maŋŋel nu go diehtit Finmark landbruksselskap (Finnmárkku
eanandoallosearvi).  1900-logu álggus guorahalai ealáhusa riikka
alimus ámmátolmmoš - eanandoallodirektora, ámtta eanandoalu. Su
čilgehusat Finnmárkku eanandoalu ja eaiggáduššanhámiid birra
("Landbruget og Eiendomsforholdene i Finnmark"), čájehit ahte
eanandoallu dađistaga lei lotnolasat eará ealáhusaiguin, vaikko
eanandoallu máŋgga guovllus dál lei šaddan deaŧaleabbon go
lotnolasvuođa eará suorggit. Go ollislaččat geahčai ámtta, lei
eanandoallu dušše hui hárve šaddan measta áidnafidnun
(Eanandoallodirektora 1901: 66). Finnmárkku eanandoalu oaiveulbmilin
lei, ja galggai álo leahkit, šibihiidda suoinni dábuhit ("frembringe
Føde for Husdyrene") (Eanandoallodirektora 1901: 45).
Eanandoallodirektora gávnnahii ahte buot ássan, ja measta buot
Finnmárkku gilvojuvvon eanan, dábálaččat lei meara dahje stuorit
čázádagaid lahka. Mearra ja čázádagat ledje lunddolaš
johttingeainnut ja doppe lei eanas álbmoga birgejupmi
(Eanandoallodirektora 1901: 66.)

Mearrasápmelaččaid dološ heiveheapmi šibitjohttimiiguin lei
bárrahis eallime jahkečuođi molsumis. Dát govviduvvui
ee. ámtaagronoma Unjárgga válddahallamis. Eaiggáduvvon eatnamat ledje
biđgejuvvon máŋgga bihttái duohko deike - dávjá ledje guhkkin eret
eaiggáda ássanbáikkis. Dát mielddisbuvttii dan "ipmaša"
("Besynderlighed") ahte bearaš dássedit johtalii moatte geardde
jagis, iežaset eatnamiid gaskal, ja nappo ledje máŋga
ássanbáikki. Ámtaagronoma oaivvildii ahte dát dieđusge lei heittot
máŋgga dáfus, ja anii ahte das fertii beassat boahttevaš mihtidemiid
bokte (čuovusin Eanandoallodirektora 1901: 78).

Ámtamánni humai maid Deanuleagi buriid lotnolasvejolašvuođaid birra
gaskal eanandoalu ja eará ealáhusaid. Giđa miehtá, go mearragáttis
lei valjimus guolli, sáhtte Deanuleagi eanandoallit bivdit guoli
čuozakeahttá eanandollui, dan dihte go eananbargu dábálaččat ii
álgán ovdal go giđđaguollebivdu nogai. Luosaid gal sáhtte bivdit
Deanus eanandoaluin oktanis - ja dát guolásteapmi gal ii addán unnán
sisaboađu ássiide (čuovusin Eanandoallodirektorii 1901: 85.)

Dát guoskkai leagi vuolimus oassái, muhto čázádatgierragis lei seammá
málle. Kárášjoga dálonat 285  elle lotnolasat johkaluossabivdduin ja
vuovdebargguin. Ovttaidmielde manne nuorra olbmát mearragáddái
giđđat ja geasset, meara bivdit. Ii goitge lean dábálaš johttit
mearragáddái. (Čuovusin Eanandoallodirektorii 1901: 90.)

Kárášjoga eanandoalloheiveheapmi lei huksejuvvon áigodatjohtolagaid
nala. Kárášjohdálonat han johte šibihiiddisetguin geassesadjái
Ássebáktái, gos sis maid lei deaŧaleamos luossabuođđu, Beaŋgir
(vrd. Westrheim 1978: 86, 199/200, Nissen 1909: 44, Pedersen 1988.)
Čearddalaš girjjálašvuođas lea geassesaji heiveheapmi
luossabivdduin deaŧalaš oassin, nu go Kárášjogas lei, gohčoduvvon
luossageassesajdoaibman (Westrheim 1978: 87).

Ámtaagronoma Nilsen - riikkas dat olmmoš gii jahkečuođi molsuma
birrasiid diđii buot eanemus Finnmárkku oppalaš eanandoalu birra -
čilgii bures sámi ja dáčča eanandoalu erohusaid jahkečuođi
molsuma birrasiid. Dálu eatnansturrodaga, dajai son, fertii mihtidit
eará mihtuiguin go geahčai man olu eatnama sápmelaš dárbbašii
ássansadjái, dan ektui man dáčča dárbbašii. Sápmelaš ii váldán
dušše suoinni šibihiidda. Riddogáttis sii geavahedje
guollebázahusaid, debbuid ja rissiid. Siseatnamis,
ee. Kárášjohguovllus, lei jeagil. Dábálaččat lei valjit
jeagil. Čakčat borde jeahkáliid čoaltun, ja dálvet geasehedje dáid
ruoktot. (Čuovusin Eanandoallodirektorii 1901: 91).

Ámtaagronoma gal dajai juo ahte dáččat eai dohkken eanandoaluin
bargat muhtun Finnmárkku guovlluin. Dan dihte lei jáhkkimis vearrut
Kárášjoga govvidit guovlun gosa vierrásat - dáččat - berrejedje
fárret eanan- ja šibitdoaluin bargat. "Doppe eai birgen earát go
sápmelaččat,...", go doppe ledje nu máŋggalágan ja earálágan
eallineavttut go muđui riikkas. "Muhto sápmelaččaide, geat leat
bajásšaddan doppe ja hárjánan dilálašvuođaide, sidjiide leat
guovllus buorit vejolašvuođat." (Čuovusin Eanandoallodirektorii
1901: 91).

6.5GILVINMUDDU, FUOĐĐARDÁBUHEAPMI JA DIENAS

Álttás gilvigohte muhtumat gittiid 1850 birrasiid. Ovdal dan áigge
unnán sihke veltejedje ja rogge 286 . Suinniid lei álkimus viežžat
niittuin 287  (Drivenes 1975: 199). 1900-álggogeahčen čálii
eanandoallodirektora ahte Finnmárkkus ii lean gilvojuvvon eanan beare
viidát. Ain vižže eanas fuođđara meahcis, luonddugittiin 288  ja
niittuin. Ekstensiiva suoidnešattuid dábuheapmi lei nappo ain hui
dábálaš. Go ruovttugittiid gilve, de eanas dušše njáske rođuid,
bolto geđggiid ja jalgejedje bovnnaid. Dušše muhtomin dáhpáhuvai
ahte gilve dahje duktejedje eatnama. Eanandoallodirektora dajai dán
oktavuođas ahte ámtta olbmot beroštedje unnán eanandoalus, ja barge
nu unnán go vejolaš lasihit suoidnešattu. Ii veaháge "...diehtu lean
dan birra ahte eatnama sáhttá ráhkadit buorren
dienasgáldun". (Eanandoallodirektora 1901: 7-9).

Eahpitkeahttá lea dát dieđut riekta. Logut duođaštit ovdamearkka
dihte 1901-07 jagiin dušše sullii 230 mihtu gilvima jahkásaččat,
oppa ámttas. Áltá ja Dálbmeluokta (Talvik) gilve juo 165 mihtu, nu
ahte muđui Finnmárkkus gilve gaskamearálaččat 65 mihtu
jahkásaččat.

1907 loahpageahčen ledje 4 683 doalu Finnmárkkus. Olles 3 625 doalu
dáin ledje gittiid ja gilvojuvvon eatnamiid haga. Áidojuvvon
luonddugiettit 289  dahke sidjiide 53 919 mihtu. Dát lea
gaskamearálaččat 14,8 mihtu juohke dollui. 1 058 doalus lei nappo
veahá gilvojuvvon eanan, muhto 962:s dáin lei unnit go 20 mihtu. Sin
gaskamearri lei 3,2 mihtu gilvojuvvon eanan. Doaluide main ledje unnit
eanet gilvojuvvon eatnamat, bođii dasalassin vel 21 311 mihtu
luonddugieddi. Ollislaš áidojuvvon eanan lei dasto 81 790 mihtu
1907:s (vrd. Ot. prp. nr. 10/1914: 67, 84, 92, f.).

Dábálaš suoidnešaddu juohke luonddugietti mihtus jahkečuođi
birrasiid lei 170-180 kg suoidni (Eanandoallodirektora 1901:
77). Buohtastahttojuvvon loguiguin 1983:s lei gilvojuvvon gittiin
lagabui 500 kg buvttadeapmi juohke mihtu nammii. (Dieđuid leat
ožžon Deanu eanandoallokantuvrras, borgemanu 23.b. 1983).

Raporttain earenoamážit ovdal jahkečuođi molsuma sivahallojit
Finnmárkku šibitdoallit dávjá go eai dábuhan doarvái suoinni
dálvefuođarin. Riddo- ja vuotnaguovlluin sáhtii biebmat šibihiid
muhtun muddui debbuiguin ja guollebázahusaiguin. Dán oktavuođas eai
dalá áššedovdit jáhkkimis ipmirdan meara fuođđarlasi árvvu. Sii
dušše oidne man unnán suoidnekiluid dálvái čohkkejedje (Drivenes
1975: 212).

Muhto nealgudeapmi lei goitge oalle dábálaš. Ámmátolbmot eai
geahččan litna čalmmiiguin dása. Dušše soames hárve olmmoš
oinnii dan siskkáldas oaivválašvuođa 290  ja sáhtii nealgudeami
čilget álbmoga oainnuin. Vuosttažettiin sis lei F. Rode 1830
birrasiid. Son oaivvildii ahte šibihiid buktagat ledje dábálaš olbmo
deaŧaleamos ealáhussan geasset. Dalle ii lean dušše dárbbašlaš
eanemus vejolaš buvttadeami oažžut, muhto maiddái go gusat
dábálaččat gudde maŋŋidálvvi, lei measta dušše
geassebuvttadeapmi vejolaš.

Geasset ii lean fuođarvátni. Dalle lei šibihiidda guohtun vaikko
logi geardde eambbo šibihii. Dan jahkodagas go eaiggát oaččui
eanemus ávkki šibihiin - geasset - ožžo šibihat eambbo go doarvái
suoinni, ležže dál dušše moadde gusa dahje olu. Dan dihte livčče
beali eambbo šibiha addán olu eambbo buktaga go dušše bealli. Dan
dihte livččii "ipmirdahtti, jus son geahččala nu olu šibihiid
atnit go fal nagoda dálvvi biebmat." (Rode 1842: 143.)

Doallovuogis lei olggobealde fuođardábuheapmi lunddolaš ja čielga
oassin lagasbirrasa sámi árbevirolaš geavaheamis. Fuođarčohkkema
sáhtte lotnolasat bargat eará doaimmaiguin. Olu báikkiin lei
siseatnanguolásteapmi, lubmen ja luossabivdu vejolaš seammás go
láddjejedje niittuid. Dávjá sáltejedje guoli máid bivde, ja
guollebázahusaid ges čogge givlloide 291 , šibihiidda dálvái. Nu
šattai siseatnan- ja luossabivdu maid oassin
dálverfuođardábuheapmái. Jeahkáliid borde maŋŋičavčča, ja sáhtte
bargat dan oktanis muorračuohppamiin. Dáid buktagiid geasehedje
dálvesiivvus ruoktot. Dán geaseheami sáhtii maid heivehit eará
bargguide, ovdamearkka dihte rievssatbivdui, guolásteapmái ja daid
geaseheapmái.

Várra dagahii ruoššagávpi maid dása go olbmot eai lean nu viššalat
ja áŋgirat gilvit mearriduvvon, fásta eananbihtáid. Pomoraid buktin
jáfuin juolui vel šibihiidda nai fuođaroassi dálvet, "veahá oston,
veahá ja eanas guolásteami bokte dábuhuvvon - go lonuhedje ruoššain
jáfuid guliiguin máid geasset bivde" (FAB. 1896-1900: 20). Robert
Paine atná ruoššagávppi mávssolažžan mearrasápmelaččaid
eanandoallobuvttadeapmái, go jáfodábuheapmi mearridii man olu mielkki,
vuosttá, vuoja ja bierggu buvttadedje (Paine 1958a: 177).

Ruošša jáfovuovdin lea dasto searvvis čilgeme dan go olbmot nu
unnán beroštedje eatnama gilvimis, mainna oallugat 1800-, ja muhtun
muddui vel 1900-logus, váivahuvve. Oaiveváidalussan lei go
mearrasápmelaččat eai beroštan doarvái suoinni háhkat šibihiidda.

Dat máid dát moaitit dábálaččat eai váldán vuhtii, lei ahte
mearrasápmelaččaide ii álo lean suinniid háhkan eanemus
gánnáhahtti. Baicca sáhtii šibitdoalu oktavuođas eanemus gánnáhahtti
geasset guolástit, lonuhan váste jáfuiguin. Dát sáhttá maid leahkit
okta čilgehusain go áigodatjohttimat šibihiiguin, lotnolasat
guolástemiin, sáhtte ceavzit nu guhká muhtun riddoguovlluin.

Gusat ledje sierra nális 292  - "Finnmárkkugusat" - mat heivejedje bures
dilálašvuođaide. Gaskamearálaš buktaga árvvoštalle leahkit 1 000
lihttera jahkásaččat, muhto lea eahpesihkkaris lohku. Ii dáidán
oktage dállu ámttas gos "...juobe geahččalan ge ledje
mielkerehketdoalu fievrredit". (Eanandoallodirektora 1901: 7, 14. f.).

Sávzza atne gánnáhahtti šibihin. 1890 birrasiid ledje sullii 25 000
sávzza ámttas. Lei dakkár sávzanálli mas eai lean stuora sávzzat,
muhto ferte goitge leamaš oalle buorre lassáneapmi. Sávzzat sáhtte
guoddit guovtte geardde jagis, ja dávjá ožžo golbma lábbá
oktanis. Seammá áiggi ledje birrasiid 3 500 gáicca. Spiinnit ledje
áibbas unnán, dušše 82. Loddedoallu maid lei seammá unnán
(Eanandoallodirektora 1901: 16). Go spiinnit ledje ná unnán, de sáhttá
dat boahtit das go sápmelaččat álo leat vuostemielain 293  dan eallái
geahččan. Dát vuostemiella lea čilgejuvvon 1700-logu álggogeahčen
juo (Olsen alm. 1910: 260). Eanandoalu relatiiva mávssolašvuohta 294 
ferte maid olu rievddadan guovllus guvlui. Einar Arne Drivenes lea
rehkenastán Álttá-guovllus 1860-jagiin ahte Finnmárkku buoremus
eanandoalloguovllus govččai eanandoallu sullii 30% kaloridárbbus
(Drivenes 1975: 172, 223, 234, 237). Dáid loguid oažžu jáhkkit
alimus lohkun Finnmárkku guovlluin.

Ovddit jahkečuođi maŋimus njealjádatoasis ledje olu
bearašdállodoaluin šibihat. Iskan čađahuvvon čieža válljejuvvon
guovllus, Várggáid eananguovllus 295 , Unjárggas, Davvesiiddas,
Fálesnuoris, Ákŋoluovttas, Dálbmeluovttas ja Álttás, gos lei 45%
Finnmárkku eananguovllu dállodoaluin, čájeha ahte olles 83,7%:s dáid
suohkaniid dállodoaluin ledje šibihat 1875:s.

Vaikko máŋggas láite Finnmárkku eanandoalu, ja dan bargovuogi, ferte
šibitdoalu dienas goitge váikkuhan olu eanas ámtta álbmogii.

Eanandoallu lei dábálaččat oassin lotnolasdoalus. Beroštahttin dán
lotnolasvuogis lea go oallugiin ledje bohccot. Einar Niemi lea
ovdamearkka dihte duođaštan ahte oallugiin Várjjaga mearra- dahje
riddoguovllu sápmelaččain, geat rehkenastojedje guollebivdin ja
/dahje eanandoallin, sáhtte leahkit gaskal 5 ja 10 bohcco, ja
muhtumiin 50-60 bohcco (Niemi 1991: 507).

6.6BEALDOŠATTUT 296 

Nu go ovdalis čájehuvvon, lei šibitdoallu Finnmárkku
eanandoallodoaimma dovdomearkan, muhto geahččaledje maid gilvit
muhtun šattuid. Buđehat ja muhtun ruonasšattut ledje ain
geahččalandásis Finnmárkkus 1820-jagiin, eandalii
buresbirgejeddjiin, ovdamearkka dihte gávpeolbmáin. 1826
Finnmárkku-lávdegoddi árvvoštalai dušše Álttá-Dálbmeluovtta
guovllus álbmogis hupmanveara buđetgilvima. Doppe lei maid ovtta
eanandoallis rušpebealdu 297 . 1829:s dieđihii Keilhau lávdegoddái
ahte gilve gal veahá buđehiid čielga sámi guovlluin, muhto ledje
stuora erohusat čearddalaš joavkkuin dán ođđa doaimma álggahemiin.

Keilhau čállá ee. ahte siskkimus Porsáŋgguvuonas lei sullii seammá
dálkkádat 298  go Álttás. Muhto Porsáŋggus ásse dušše sápmelaččat
ja kvenat, geat illá ledje buđehiid gilvigoahtán. Kárášjogas lei
dušše guossedálu eaiggát geahččalan buđehiid gilvit. Eará
bearrášat bealisteaset eai atnán buđehiid man ge vearan ("...meget
mod Kartofler"), go daid ii sáhttán njuoskkasnaga borrat, nu go
návrašiid (Budstikken 1830: 255).

Seammá áiggi namuhii maid Álttá proavas Rode čearddalaš erohusaid
buđetgilvimis. Son lei fuomášan ahte buđetgilvin
Álttás-Dálbmeluovttas daid ovddit jagiid lei olu lassánan dáčča
eanandoallobearrašiin. Gilvvágárddiid gal measta dušše riggámusat
gilve ("de conditionelle Familier"). Dat vulggii dás go álbmot,
earenoamážit sápmelaččat, ledje dáppe nai nu go muđui hilljánat
ođđa doaimmaid álggahit (Budstikken 1830: 261).

Lulli-Norggas álggahii "Det Kongelige Selskab for Norges Vel"
(Gonagaslaš searvi Norgga buori dili ovddideapmin)
1820-loahpageahčen doaimmaid ovddidit Finnmárkku eanandoalu (dahje
"Polarlandet Finmarken", Davvieanan Finnmárku, movt maid
gohčoduvvui). Earenoamážit lei sáhka sáddet gilvinbuđehiid ja
muhtun ávkkálaš šattuid siepmaniid (Budstikken 1830: 238). Lei go
dát mii ábuhii, eat dieđe dadjat, muhto buđetgilvin lassánii
čuovvovaš logijagiid hui olu. Fas lei Álttáguovlu ovddemusas. 1850
rájes govččai buđet sullii 1/10 guovllu energidárbbus. Buđet lei
dalle šaddan "...deaŧalaš ja dárbbašlaš oassin Álttá álbmoga
beaivválaš biepmus" (Drivenes 1975: 178).

Čájehuvvui dasto ahte lei vejolaš muhtun buđetšlájaid heivehit
Finnmárkku eanandollui. Álttáguovlu mii lei ovddemusas, buvttadii juo
nu olu buđehiid ahte 1860-jagiin sáhtte vuovdit veahá buđehiid eará
báikkiide (Drivenes 1975: 168). Ámtta ollislaš buđetgilvimis 1865:s
lei Álttá-Dálbmeluovtta oassi olles 93,3% (Slettjord 1980: 14).

Sullii 1900-álggogeahčen gilve birrasiid 2 500 hektolihttera
ámttas. Dalle gilve buđehiid measta buot suohkaniin. Ákŋoluovttas
gal eai gilván, ja siseatnansuohkaniin ja čázádatgáttiin maid gilve
unnán, gos dávjá lei (ja lea) idjabuolaš (Eanandoallodirektora 1901:
5-7). Áltá gal lei ain buoremus buđetgilvinguovlu.

Gordnegilvin lea áibbas unna doaimmaš leamaš Finnmárkkus, ja sáhttá
dušše Álttáguovllus váikkuhan veaháš. 1600-logu loahpageahčen
gullat vuosttaš geardde gordnegilvima birra doppe (Knag alm. 1932:
5). 1730 birrasiid čálii Knud Leem ahte eai sápmelaččat eaige
dáččat gilván bealdduid.299 Dan dihte eai dárbbašan duvttaid. Dan
dihte bolde muhkkegubaid. Dušše Álttás lei earaládje, gos muhtun
kvenain ledje moadde hárve, smávva bivgebealddu 300 . Muhtun jagiid
sáhtii leahket buorre bivgešaddu (Leem 1767: 380).

Ámtamánni Collett čuoččuhii 1757:s gordnegilvima čađahahttin
buriid gesiid. Dat 20 kvena Álttáeatnogáttes, 4 dáčča ja 3
sápmelačča ledje áidna geat "álo gilvet eatnamiiddiset ja
gordnešattu ožžot". Dábálaččat lei Álttá gordnegilvimis heajos
šaddu, muhto 1754:s ja 1755:s ožžo 8 geardánit das máid
gilve 301 . Ákŋoluovttas ledje maid buriin bohtosiin geahččalan
gortni gilvit. Porsáŋggu miššuvdnaguovddážis ledje maid
movttiidahtti geahččaleamit 1753:s. Nuorta-Finnmárkkus gal várra lei
veadjetmeahttun gortni šaddadit galbmá mearaáimmu dihte. Deanuleagi
kvenat ledje geahččalan, muhto gortnit ledje galbmon. Seammaládje
geavai go Guovdageainbáhppa geahččalii. Álttás ledje bivgi, geasse-
ja dálverohka guovddáš gordnešlájat. Ámtamánni lei maid oaidnán ahte
hávvara sáhtii gilvit (Collett 1757: 81-85).

Gordnegilvimiin jotke 1800 -logus maid, muhto ii viidánan dalle
ge. Sáhttá leamaš dan dihte go pomorjáfu buktigohte dál hui olu
(Drivenes 1985: 15). 1835-1890 jagiid gordnešaddu Álttáguovllus
govččai ovdamearkka dihte dušše 2-4% guovlluássiid gordne- ja
jáfogeavaheamis (Drivenes 1975: 142). Bivge lei deaŧaleamos
gordnešládja. Muhto 1901:s dieđihii eanandoallodirektora ahte buot
gordnegilvin lei nohkan dan dihte go lei eahpesihkar ja unnán
gánnáhahtti (Eanandoallodirektora 1901: 5). Amund Helland gávnnahii ge
dakka maŋŋel jahkečuođimolsuma ahte ássit lonuhedje dahje oste
gortni, rohkajáfuid ja hávvarrievnnaid Vilgesmeara ruošša
guolleostiin. Jus lei guollevallji dahje jus buorit guollehattit
ledje, de oste eambbo jáfuid go muđui. Álbmot, earenoamážit
sápmelaččat, máhtte eallit dan mielde máid diineje, nu ahte go
buorre dienas lei, de geavahedje olu, muhto muđui "..sáhtte birget
oba unnán jáfuin dahje gortniin" (Helland I 1905: 348).

Okta čilgehus dása go nu unnán gilve šattuid mat gáibidedje
bargojuvvon bealddu, sáhttá leamaš ahte eanandoalus váilo
bargoheasttat. 1730 birrasiid muitala ovdamearkka dihte Leem ahte
Álttá sámieatnama eanandoallit ("Lapmarkiske Bønder") atne
gissoriid 302 . Dálvet atne daid visttiin ja bibme jeahkáliin (Leem
1967: 142). Muđui eai báljo gávdnon bargoeallit. Leema áiggi ledje
ain dušše guokte heastta Oarje-Finnmárkkus. 1760 rádjái lei lohku
lassánan veahá, muhto Nuorta-Finnmárkkus ledje ain dušše golbma
heastta. Guovttes dáin gulle Čáhcesullui (Leem 1767: 378-79).

1820-jagiin lei heasta ain amas eatnasiidda, muhto dál ledje vuovssáid
atnigoahtán geaseheapmái. Keilhau gal einnostii ahte vuovssáid maiguin
Kárášjogas ja Deanuleagis vudje, eai dáidán goassege ploga bidjat
geassit (vrd. Budstikken 1830: 256).

1900-logu álggogeahčen lei dilli oalát rievdan. Heasttat ledje
lassánan 60:s čuođi jagi das ovdal gitta sullii 1000 hestii jagis
1900. Heasttat ledje šaddan dábálažžan Finnmárkku eanandoalus. Olu
suohkaniin bibme heasttaid vuovdima váste (Eanandoallodirektora 1901:
16).

6.7EANANJUOHKIMA ČEARDDALAŠ VEALAHEAPMI

Okta ášši Finnmárkku luondduriggodagain ii daidde vel doarvái
guorahallojuvvon. Dat lea sihke guovddáš ja báikkálaš eiseválddiid
čearddalaš joavkkuid vealaheapmi. Eatnasat gal juo dovdet eananlága
ja eananvuovdinnjuolggadusaid vealaheaddji mearrádusaid, muhto
vealaheapmi dáhpáhuvai máŋgga eará sajes go dán láhka- ja
njuolggadusčállosis.303

Nu go ovdalis leat oaidnán, lei 1600-logu loahpageahčen
guovddášeiseválddiin celkojuvvon mihttomearrin lasihit Finnmárkku
olmmošlogu. Dát mielddisbuvttii ee. iešguđetlágan ruhtadoarjagiid
dáččaide, ja dađistaga vel kvenaide nai geat háliidedje ásaiduvvat
ámtii (vrd. kap. 4.2 ja 4.7). Sullii 1800-logu gaskkamuttos šattai
mihttomearrin lasihit dáčča álmoga nu olu go vejolaš. Dán
oktavuođas álggahedje koloniserendoaimmaid stáhta ruhtademiin,
oažžut dáččačearddalaš ásaidumi muhtun guovlluide, earenoamážit
Mátta-Várjjagii 1860-jagiid rájes (vrd. Eriksen/Niemi 1981: 70 ff,
Røst 1978, Wikan: 1980).

Nuppe dáfus goazai stáhta, earenoamážit sámi ja kvena guovlluin,
báikkálaš ássiid ovdánanvejolašvuođaid eanandoalus. Oktan doaibman
lei ahte ii galgan mihtidit ii ge vuovdit eatnama Álttás,
Dálbmeluovttas, Leavnnjas, Bissojogas-Rávttošnjárggas Porsáŋggus,
Deanuleagis ja Mátta-Várjjaga beahcevuovdeguovllus
(eananvuovdinnjuolggadusat, geassemánu 2.b. 1864).

Ođđa eananvuovdinnjuoggadusain 1876:s šattai Unjárga maid mielde
dáid guovlluide gos ii galgan eatnama vuovdit. 1879:s deattuhuvvojedje
mearrádusat gonagaslaš cealkámuša bokte. Guovlu gos ii galgan
vuovdit eatnama viiddui ain. Ovdamearkka dihte lei olles
Kárášjohgielda čadnojuvvon maŋŋel 1879. (Stáhta eananpolitihka
birra, geahča Eriksen/Niemi 1981: 69-81.) Guovddášeiseválddit
bealuštedje garra mearrádusaid vuovddi gáhttema ja giellaseaguhusaid
hehttema ákkaiguin.

1863-64, 1876 ja 1879 gáržžideamit 304  gustojedje dassážii go áibbas
ođđa njuoggadusat 305  bohte 1895:s, vaikko máŋga suohkana eanet
gerddiid bivde heaittihit njuolggadusaid. Kárášjoga gielddastivra
bivddii dán 1878:s ja 1893:s. Seammá bivddii Deanu fáldi gieldda
ovddas 1881:s, ja Deanu gielddastivra bivddii heaittiheami 1890:s ja
1891:s. Unjárgga gielddastivra maid ozai dán 1884:s
(Eanandoallodirektora 1901: 26).

Vaikko lei eananvuovdingielddus mearriduvvon guovlluin, gávdnat
ovdamearkkaid go dáččat goitge ožžo háhkat eatnama. Diehtit maid
ahte vuovdeeiseválddit 306  vuovdevárjalemiin ja eará ákkaiguin, goit
ovtta čielga áššis ráhkkanedje sápmelaččaid gevret
ruovttubáikkiideaset guođđit, čáhkket saji dáččaide. Dát guoskkai
unna gilážii, Bieskenjárgii, lahka Kárášjoga, 1860-jagiin. Dán
ášši oktavuođas oaidnit ahte maiddái báikkálaš eiseválddit sáhtte
garrasit vástidit stáhta politihkkii.

Kárášjoga sátnejođiheaddji, guhte 1800-logu Finnmárkkus lei okta
hárve sámi sátnejođiheddjiin, čálii reivves Deanufáldái
sápmelaččaid oainnu dán gieđahallamii máid sáhtte vásihit. Das
čujuhii dan bahča vearrivuhtii ahte sápmelaš viššalit lei njáskan
vuovddi, ássan báikkis guhkit áiggiid, ja áigá livččii galgan
eaiggáduššanrievtti 307  oažžut báikái iežas oainnu ja dáhtu
mielde, dál galggai gevrejuvvot eret doppe máid garrasit lei bargan ja
čáhkket saji dáččai 308  ("Nordmand").

Jus duođai dáhpáhuvai ahte sápmelaš gevrehalai báikkis masa son lei
"boahttevuođa lihku ja dietnasa sávaldagaid" huksen, ja fas šattai
losidahtti ealáhusmorrašiidda, lei dát "juoga mii čielgasit olbmá
jurdaga vuollánahtii ja oalát billistii su bargomovtta ja sáhtii vel
fillet su bahái,...".

Vuovdeáššigieđahallama 309  dáfus ii atnán Kárášjoga
sátnejođiheaddji sin báikki vearrábun go eará báikkiid, "...ja jus
livččii ge nu, de ii galggaše muorra boahtit olbmo
ovdalii,...". Son árvvoštalai dán dainnalágiin ahte ii dulbmon
dušše su gean birra lei ain sáhka, "...muhto olles sámi álbmot
oaidná dán eiseválddiid vealaheami duođaštussan ,..." (SATØ. FA. S
II. Pk.82. Jb. 1869. Reive sátnejođiheaddjis M. Isaksen
TF:ii. 25.2.1869).

Kárášjoga lensmánni balai váikkuhusain máid áigumušaid čađaheapmi
sáhtii dagahit. Ovdal "oaffarušše" Bieskenjárgga ássanbáikkiid go
dagahit "Čearddavaši" ("Nationalitetshad") mii eahpitkeahttá
čuvolii jus ášši ovddiduvvo. (SATØ. FA. S
II. Pk. 84. Jb. 1869. Reive lensmánni Øwres TF:ii, 18.1.1869.) Dáinna
oaivvildii čielgasit ahte vaikko Bieskenjárgga ássanbáikkiid sáhtii
buorebut geavahit, de ii goitge ávžžuhan bargat dáinna duođi
eambbo.

Nu go ášši dovdat ain, de eai čađahuvvon áigumušat, várra garra
báikkálaš cakkademiid geažil.

6.7.11902 eananláhka 310 

Lea dábálaš jáhkku leamaš ahte gildosat olu Finnmárkkuguovlluin
vuosttažettiin ledje oaivvilduvvon kvena sirddolaččaide, maŋŋel
go sidjiide geahččagohte eambbo negatiivvalaččat 1800-logu
gaskkarájes. Mearrádusat dagahedje liikká olu sápmelaččaid ovdii, go
sii bohte seammá eananháhkannjuolggadusaid vuollái go kvenat. Nu
goitge lei ovdal 1888 stáhtaborgárriektelága 311 .

Lea goitge unnán ágga jáhkkit dili rievdan nu olu maŋŋel
1888. Eananlága ráhkkananbarggut ja 1902 njuolggadusat čájehit dán
čielgasit. Dáin ovdabargguin celkkii eanandoallodirektora Jonas Smitt
albmosit ahte dušše dáččat, dahje sii geat ollásit ledje
dáččaluvvan, galge beassat oastit eatnama. Eananohcci galggai
eanandoallodirektora oainnu mielde vuođđudan oktavuođa dáčča
čearddalašvuođain ja dárogielain iežas persovnnalaš
dilis. Sihkkareamos ja heivvolaččamus mihttomeriin, lei ovttatmanu
gáibidit ahte "Ohcci galgá leahkit dáčča Sogas".

Dás lei čielga nállevealahanjurdda.312 Eanandoallodirektora ii
oaidnán dán makkárge váttisvuohtan, dahje ákka dákkár bargovuogi
vuosttaldit. Su oainnu mielde lei stáhtas čielga vuoigatvuohta
vuovdit eatnama, ja jođihit ásaidumi "...dakkár Vugiin mii Servvodaga
Beroštumiid váldá vuhtii."

Jus ii áigon gáibidit eananostiin ahte sii galge leahkit dáččat, de
lei nubbin buoremussan vuovdit eatnama dušše dáččaluvvan 313 
olbmuide. Dákkar oktavuođas berrii oažžut njuolggadusa mii gáibidii
ahte eananohcci galggai riegádan riikkas, ja "... Mánnávuođas juo
galggai Dárogiella ráđđejeaddjin leamaš su Ruovttus ja Birrasis",
ja su beaivválaš giellan.

Ii guovddáš ii ge báikkálaš eiseválddiin galgan leahkit lohpi
mearrádusaid rihkkut. Sierralobi ortnegat sáhtte álkit dagahit
dássehisvuođaid, dákkár dilálašvuođas mas čavgavuohta ja sihkkaris
dáhkádus gáibiduvvui (Eanandoallodirektora 1901: 42/43).

Eananlága 2. §:ii bođii miessemánu 22. b. 1902 cealkka man mielde
sáhtii addit láhkaásahusaid nu movt eanandoallodirektora lei
sávvan. Dohko lei čállon: "Vuovdimii sáhttá bidjat Eavttuid máid
ákkasta Ásaidumi, Gilvima dahje eará Almmolaš Beroštumiid
ovddidemiin."

Dát "eavttut" ledje ahte dušše dárogielagat galge beassat eatnama
oastit. Dát lei čállojuvvon suoidnemánu 7.b. 1902 njuolggadusain, §
1 c: "Vuovdin galgá dušše Norgga Stáhtaborgáriidda ja galgá
earenoamážit ovddidit dakkáár olbmuid Ásaidumi Guovllus, sin
Eananbarggu ja Ávkki muđui, geat máhttet hupmat, lohkat ja čállit
Dárogiela ja beaivválaččat dan geavahit."

Láhkačállosa 2. §:ii biddjui lasahussan ahte ohcci galggai almmuhit
iežas "Stáhtaborgárvuođa", dahje čearddalašvuođa. Dasto
mearriduvvui 5. § d:s ahte mihtiduvvon eatnamiidda galggai "sierra
dárogiel Namma". 1902 eananláhka, njuolggadusaiguin, gustui 1965
rádjái (Norsk lovtidende 1965: 272).

Maŋit áigge leat iešguđet oaivilat leamaš dása movt
1902-mearrádusat čađahuvvoje. Muhtumat leat čuoččuhan ahte
sápmelaččaide ja kvenaide ii šaddan nu olu váddáseabbon dábuhit
eatnama, ii dalle ge go giellagáibádus čađahuvvui. Go geahččá dasa
movt dan áigge olbmot dahke, de lea árta jáhkkit mearrádusaid
čáđahuvvon ja ahte sii geaidda dát guoskkai, atne dan
badjelgeahččanvuohtan 314 .

Sápmelaččaid oaidnu lea hui čielgasit čállojuvvon sámi ja
sosiáldemokrahta evttohasa Isak Saba prográmmas 1906
Stuoradiggeválgii. Okta oaiveosiin dán prográmmas lei oažžut
heaittihuvvot dárogielmáhtu gáibádusa eaktun eananháhkamii. Isak Saba
dovddahii čiekŋalis vuostehágu ja suhtu mearrádusaid vuostá ja
jearai sámegieláviissas Sagai Muittalægje ahte ii go giettis šattale
rássi seammá bures, humašivččii dál dárogiela vai sámegiela, ja ii
go doallánivčče dása go sápmelaččat galget oastit eatnama mii
doložis juo lea leamaš sin iežaset? (SM, njukčamánu 1.b. 1906).

Dáid sániid ii sáhte dulkot earaládje go ahte dat muitalii dan
badjelgeahččama man olu sápmelaččat fertejit dovdan 1902
eananvuovdinmearrádusain - láhkaásahusain máid Saba válddii ovdan
Stuoradikkis. Dalle son celkkii ahte eai álo gal lean čađahan
vealaheaddji mearrádusaid, muhto son lei oaidnán ovddamearkkaid go
vuovdingildosa ákkastedje dainna ahte oasti ii máhttán
dárogiela. (Stortingstidende 1906/07: 2452. Geahča maid SM
15.4.1907.)

Lea váttis dábuhit loguid dása movt eananvuovdinmearrádusat
čađahuvvoje. Historjádutkit leat dássážii hui unnán bargan dáinna
váttisvuođain, muhto vuhtto hui čielgasit ahte mearrádusaid
čađahedje buoremuddui. Eanandoalloskuvllaoahpaheaddji L. Bjerkeng
dieđihii omd. čállosis 1920:s, ahte jagiin 1903-1906 eai gávdnon
ollislaš dieđut eananvuovdima birra, muhto ođđajagemánu 1.b. 1906
rájes geassemánu 30.b. 1919 rádjái, lei eananvuovdinovdaolbmo
báhpiriid mielde addon eananoamastanduođaštus 315  938 dollui. Muhto
seammá áigodagas ledje goitge mihtidan 1 292 eatnama, "...gos muhtumat
ledje ruovttoluotta mannan stáhtii, danin go oasti ii leat eavttuid
deavdán mat lágas gáibiduvvojit go eaiggáduššat galgá eatnama."
(Bjerkeng 1920: 90.)




7. KAPIHTTAL

Mearrariggodagaid 316  geavaheapmi

7.1ÁLGGAHEAPMI

Geađgeáiggi rájes juo diehtit ahte mearra lea leamaš okta
deaŧaleamos eavttuin ásaidupmái dohko mii dál lea Norgga davimus
guovlun - Finnmárku. Boarráseamos dovddus ássanbáiki riikkas lea 10
300 jagi boaris ja lea Máhkarávjjus. Báiki juo muitala čielgasit
guđiid riggodagaid boarráset geađgeáiggi olbmot geavahedje.

Guolásteapmi ferte maid dan dihte historjjálaččat gohčoduvvot
Finnmárkku deaŧaleamos ealáhusgeaidnun. Gávpeguolásteapmi lei
ovdamearkka dihte álgovuođđun dáčča ásaidupmái guovllus
12-1300-logu rájes. Sápmelaččat maid dađistaga oasálastigohte
márkanguolásteapmái. Danin go sii maiddái geavahedje eananriggodagaid
beaktileappot, eai lean sii dattege nu garrasit buori guolásteami ja
buriid guollehattiid duohken go dáččat.

Dán kapihtalis váldit ovdan iešguđet beliid Finnmárkku
guolásteamis. Guoskkahit guolástemiid mávssolašvuođa
álbmotlassáneapmái, bivdoneavvuid, boares ja ođđa teknologiija
deaivvadeami áigodaga loahpageahčen, rievdademiid ja mearrádusaid
main lei mávssolašvuohta, ovdamearkka dihte man muddui "friddja
ábi"317 vuođđojurdda lea ráđđen, vai leat go Finnmárkkus leamaš
eará ortnegat go muđui riikkas. Govvideami váldodeaddu lea 1700-logus
ovddosguvlui.

7.2ÁIGODAT 1700-LOGU RÁDJÁI

Álggahankapihtalis lea čilgejuvvon ahte sápmelaččat leat vuosttaš
historjjálaš čearda mii historjjástis sáhttá čatnat dan eananguvlui
mii Finnmárkun lea navdon. Finnmárkku rittu vuosttaš čalbmevihtan
válddahallamis ovdalaš jagi 900, boahtá maid ovdan ahte sii sihke
guolástedje ja geavahedje ábi riggodagaid eará láhkái. Hoavda Ottar
guhte borjjastii Romssaguovllus Vilgesmerrii, ii loga iežas oaidnán
mearragáttiin earáid go "...guolásteddjiid ja loddejeddjiid, ja sii
ledje buohkat sápmelaččat...".

Ottar ja su håløygoaivámušverddet berre 318  vearu dáin
sápmelaččain. Olu dain deaŧaleamos vearrogálvvuin máid sii šadde
máksit, bohte mearrariggodagaid geavaheamis. Ee. ledje
moršačalánat 319  measta liikká bivnnuhat go elfenčalánat 320 , ja
fanasbáttiid ráhkadedje bossu- dahje njuorjjonáhkis (vrd. kap. 1.4. ja
11.5.).

12-1300-logu rádjái eai báljo lean eará fásta ássit dálá Finnmárkkus,
go sápmelaččat (vrd. kap. 1.3.). Dan áiggi ovdánišgođii
hanseahtalaš Bergengávppašeapmi. Sin gávpeoktavuođat eurohpá
márkaniin dagahedje márkanguolásteami davimus riddogáttiin
gánnáhahttin, go lei vel nu buorre lonohallangaskavuohta guolis ja
gortnis. Nappo oaččui oalle olu gortni dan guollehivvodaga ovddas
mainna lonuhii. Dát ráhkadii dáčča ásaidupmái vuođu maiddái davvi
mearragáddái. Dáčča guolásteaddjit bivde vuosttažettiin
dorski 321 . Sáidi 322  ja juksu 323  eai dáidán leamaš nu mávssolaččat
ovdal 1600-logu loahpageahčen (Nedkvitne 1988: 78).

Dáčča-, dahje eahpesámi álbmot, lassánii 1500-logu maŋit oasi
rádjái. Dalle ledje bohciidan oba olu guollebivdohápmanat olggumus
mearragáddái, nuorttas gitta Várggáide. Muhto dál ledje
márkanguolásteami konjunktuvrrat hedjonišgoahtán. Dan dihte unnui
dáčča álbmoga lohku garrasit sihke 16- ja
1700-jagiin. Sápmelaččaid lohku gal lassánii hui olu seammá
áigodagas. Dat bođii das go sii viidábut geavahedje báikkálaš ja
guovllu riggodagaid.

7.3 GUĐET JOAVKKUT OASÁLASTE GUOLÁSTEAPMÁI 1700-LOGU ÁLGGUS?

1600-logu loahpageahčen lassánit gáldut dovdomassii, ja čielgagoahtá
movt guolásteapmi čađahuvvui ja makkár njuolggadusat gustojedje
das. Oaidnit maid ahte ledje máŋga oinnolaš 324 
guolásteaddjejoavkku. Ledje ovddemustá dáččat mearragáddeguora, ja
sápmelaččat geain ledje vuotnaguovllut deaŧaleamos
ássanguovlun. Dasalassin bohte siseatnama ruoŧa duopmoválddeguovllu
sápmelaččat, geat jahkásaččat johte mearragáddái geasset,
boazodoalu oktavuođas, dahje dušše meara bivdit.

Lassin sápmelaččaide ja dáččaide geat gulle báikái, bohte maid
Romssa ja Nordlándda áigodatguollebivdit 325 . Sin gohčodedje dávjá
davvimátkkošteaddjin 326  dahje ruovttubáikki
mátkkošteaddjin 327 . Maŋit doaba bohciidii várra das go Finnmárkku
fástaássi dáččat gehčče lulit guovlluid iežaset albma
ruovttubáikin (Nedkvitne 1988: 56). Davvimátkkošteaddjit orro dávjá
Finnmárkkus mihcamáraid rádjái. Dasto máhcce sii fas ruoktot.

Ledje albmosit čielga oainnut guollegeavahanriggodagaid geavaheami
vuođđojurdagiid birra. Riektehistorjádutki 328  Sverre Tønnesen dadjá
guolásteami riekteoainnuid birra, ahte gustojeaddji rievtti várra leat
oaidnán dáinnalágiin ahte "mearaguolásteapmi mearriduvvon
mearraguovllus gulai lagamus guollebivdohápmana álbmogii" (Tønnesen
1979: 93).

Dát duođaštuvvo maid sierraiskamis 329  Čáhcesulloguovllus
Várjjatvuongáttis, gos Einar Niemi čállá ahte goit nu áigá go jagi
1650 birrasiid "orui Čáhcesulloguovllu ássiin dego earenoamáš
geavahanriekti mearraguovlluide guollebivdohápmaniid olggobealde. Dát
vuoigatvuohta čájehuvvui fásta liidnáčoahkki 330  vuogádagas masa
čuoččuhedje privahta eaiggáduššanvuoigatvuođa ja mii lei
árbeoapmin." (Niemi 1983: 23.)

7.4 SISEATNANSÁPMELAČČA LOTNOLASTE 331  GUOLÁSTEMI JA BOAZODOALLU.

Sámi guolásteamis 1600-logu loahpageahčen lea mihtilmassan go olu
barge lotnolasat eará ealáhusaiguin. Ođđaáigásaš doaba
lotnolasealáhus sáhttá roahkká geavahuvvot dán heiveheapmái. Dárkilis
guorahallan 332  Finnmárkku riddo- ja vuotnaguovlluid
ealáhusheiveheamis, máid árbejuohkodieđuid 333  vuođul leat dahkan
gaskal 1686 ja 1705, čájeha ovdamearkka dihte ahte "Finnmárkku
riddosámi ealáhusdoaibma dan áigge measta álo sisttisdoalai sihke
mearabivddu ja šibitdoalu, muhto dasalassin lei bivdu maid dábálaš."
(Nielssen 1985: 122).

Siseatnansápmelaččat eai ge geavahan meara riggodagaid unnit
lotnolasat. Vaikko manai sierra johtti boazodoalu guvlui, de lei
mearabivdu deaŧalaš oassin siseatnama ja mearragátti
ealáhusjohtimiin. Muđui lea ge dat heiveheapmi eallán measta gitta
dássážii.

Vaikko siseatnansápmelaččat 16-1700 jahkečuođimolsumis lága mielde
ain ledje Ruoŧa vuollásaččat, de ledje dánska-norgga eiseválddit
hui várrogasat hehttemis sin guollebivddu vuonain ja
fávlelis. Guovddáš eiseválddiid ovddasteaddjit čuoččuhedje ahte
siseatnansápmelaččat - geat maid mákse vearu Norgii - eai goasse
lean gielddahallan boahtimis mearragáddái bivdit, ja ii guđege lágiin
sin berren bágget Norgga vuollásažžan šaddat. Áidna máid sii galge
Norgga eiseválddiide máksit, lei diidu (vrd. Knags relasjon
1704:s. Deaddeluvvon Johnsen:is 1922: 322).

Eanas čujuha ahte mearabivdu lotnolasat boazodoaluin ovdánii ain
1700-logu mielde. 1748:s muitaluvvo ovdamearkka dihte ahte
Guovdageainnu-Durdnosleagisápmelaččat bivde guliid beaivválaččat
go geasset ledje mearragáttis. Doppe geavahedje smávva fatnasiid mat
suvde ovtta dahje guokte olbmo. Oaggumiin godde sáiddi, dorski ja
lákku 334 . Dábálaččat goikadedje guoli, válde siseatnamii mielde ja
vuvde dan dálvemárkaniin doppe (Qvigstad/Wicklund 1909: 31/32).

7.5LAPPEKODISILLA SIHKKARASTTII SISEATNANSÁPMELAČČAID
7. MEARRAGUOLÁSTANVUOIGATVUOĐAID

Danmárku-Norgga ja Ruoŧa rádjemearrideami oktavuođas 1751:s
ráhkaduvvoje dárkilis njuolggadusčállosat 335  rádjesirddolaš
sápmelaččaid birra. Dát lei rádjesoahpamuša vuosttaš kodisilla
dahje lasáhus. Dán lasáhusa, mas galggai seammá vuoibmi go
rádjesoahpamušas, leat gohčodišgoahtán lappekodisillan. Go lea
gehččojuvvon vuođđo sámi vuoigatvuođabábirin, lea ođđasit áigge
maid gohčoduvvon sápmelaččaid Magna Chartan. Lappekodisillas
gávdnojedje maid mearrádusat mat gustojedje meara riggodagaide, eai
dušše Finnmárkkus, muhto buot riddo- ja vuotnaguovlluin gos
ruoŧačálihuvvon sápmelaččat ásse gesiid 1751 maŋŋel.  Kodisillas
lei 12. §:s mearrádus mas daddjui ahte sápmelaččain geat johte
ođđa ráji rastá ja mearragáddái, galggai bivdo- ja
guolástanvuoigatvuohta "ovttadássásaččat norgga vuollásaččaiguin"
(vrd. kap. 3.6. ja 3.6.4.).

Go nu viiddis lotnolasvuohta lei boazodoalus ja mearaguolásteamis, de
ii lean soaitimis go kodisillii bohte mearrádusat mat eai addán lobi
dušše boazojohttimiidda ja boazoguohtumiidda rájiid rastá, muhto
maiddái sihkkaraste eará gullevaš ealáhusdoaimmaid, dán dáfus
mearabivddu. Dát ortnet ii čađahuvvon dušše boazosápmelaččaide,
muhto maiddái eará lagamus ássi sápmelaččaide Ruoŧa bealde
(maŋŋel 1809 Suoma bealde) ráji. Mearabivdu nappo šattai
deaŧalažžan guhkes áigái ruoŧa-, maŋŋel suomačálihuvvon
sápmelaččaid ekonomiijii.

7.6FINNMÁRKKU ÁLBMOGIS GALGGAI LEAHKIT VUOSTTAŠRIEKTI

Namuhuvvon lea juo ahte Finnmárkui bohte johtti guollebivdit,
davvimátkkošteaddjit dahje ruovttoguvluimátkkošteaddjit. Sii šadde
dađistaga almmolaš njuolggadusaid vuollái. Álggos ii čuohcán
sidjiide nu olu. Ovdamearkka dihte ii guoskkahan 1687
ámtamánnigohččun 336  sin guolásteami, vaikko dat oppalaččat gilddii
earáid go válljejuvvomiid gávppašit ja guolástit Finnmárkkus. Dát
gohččun attii sierralobi davvimátkkošteddjiide geain ledje
guollebivdosajit ja viesut sulluin. Sii galge ain beassat guoli
bivdit, muhto eai gávppašit.

Váttis dilálašvuođaid geažil, earenoamážit ámtta dáčča
ealáhusdoaimmas, háliidedje eiseválddit dakka maŋŋel sihkkarastit
Finnmárkku ássiide vuosttašrievtti guollebivdui. Dán galggai dahkat
ee. davvimátkkošteddjiid gieldimis mannat buoremus
guollebivdohápmaniidda. 1702:s sihte sin mannat olggumus sulluide
Várggáid oarjjabeallái, seammás go gonagaslaš gohččun maid gilddii
sin "bivdimis guoli ássiid liidnáčohkiin dahje Várggáid
nuorttabeallái mannamis bivddit..." (FaaB 1702: 85, vrd. maid Tønnesen
1979: 93).

Árvvusge lei Bergena gávpesearvi leamaš searvvis oažžut nu ahte
mátkkošteaddjit galge dušše doppe beassat bivdit gos eai hehtten
Finnmárkku ássiid guollebivddu. Go davvimátkkošteaddjit dan rájes
besse dušše fávleleamos sulluin orrut, de eai beassan duohtavuođas
go áhpeguoli bivdit. Vuođđojurddan mátkkošteddjiid
guolleriggodagaid geavaheamis lei nappo ahte sin bivdu ii galgan
dagahit báikkálaš beroštumiid ovdii.

1700-logu gaskkamutto, Lappekodisilla vuođul, mii dasto sihkkarasttii
eará stáhta vuollásaččaid joatkevaš mearaguolásteami
vuoigatvuođaid, livččii várra galgan vuordit eambbo ovttadássásaš
gieđahallama davvimátkkošteddjiid ja Finnmárkku ássiid
guollebivddus. Muhto nuppeládje dáhpáhuvai. Ođđa gávpenjuolggadusat
1778:s mielddisbukte baicca eambbo gáržžidemiid sin guollebivdui.

Sii galge gal ain beassat bivdit olggumus sulluin, muhto dál bođii
vuonaid várjalansávaldat vel čielgaseappot ovdan, ja dan bokte maid
sávaldat várjalit gávpesearvvi, gilvvus
dávvimátkkošteddjiiguin. Sáhttá maid mearkkašit ahte 1702 mearrádus
ii lean doahttaluvvon, ja dan dihte lei čavgendárbu.

1778:s mearriduvvui čielgasit ahte mátkkošteaddji guollebivdit eai
galgan orrut sisvuonain ("Indfjordene"), dahje bivdit doppe gos
álbmogis ledje liinnát (vrd. Frd. om den Finnmarkske Taxt og Handel,
20.8.1778, § 32. Se Schou 1795). Dás leat guokte mearrádusa
earenoamáš deaŧalaččat. Oalle čielgasit sin ealáhusvuođu gáhttet
geat Finnmárkkus ásse ja aktogávperievtti dihte (Boeck 1866: 13),
gilde nappo oppalaččat buot mátkkošteaddji guollebivdiid
obanassiige orrumis vuonain.

Beroštahtti čuokkisin dás lea go vuotnaássiid vuotnabivddu akto-
dahje vuosttašriekti ii leat eará báikkiin ge amas riikkas. Professor
Fr. Brandt guoskkaha ee. dán oahppogirjjis Norgga diggerievtti birra:
"Olu báikkiin, earenoamážit siskkimus vuonain, adnojuvvo dološ áiggi
geavaheami lobiin eananeaiggát, ja muhtun muddui maid earát,
aktovuoigatvuođalažžan guollebivdui mas buohkat earát leat
olggobealde" Son loahpahii vel ahte "...doloža rájes geavaheapmi lea
dán dáfus riekteálggaheaddji.337" (Brandt 1867: 446. Seammaládje
čállon 2. deaddeleames 1878: 420/21).

Dát olu gáržžideamit mat bohte davvimátkkošteddjiid guolásteapmái,
orrot hehtten sin doaimma. 16- ja 1700-logus lei ovdamearkka dihte
dábálaš ahte Trondenesa olbmot manne dálveguollebivdui
Finnmárkui. Muhto hehttehusaid geažil Finnmárkkus manne dađistaga
eambbo Lofuohta guvlui (Fladby 1991: 478).

Gaskal 1687 ja 1778 gáržžui nappo davvimátkkošteddjiid
guollebivdoriekti dađistaga. Jus dáládoahpagiiguin galggašii čilget
dan, de ledje gáržžideamit oassin dalá báikkálaš- dahje
guovllupolitihkas. Dása lei vuosttažettiin sivvan Finnmárkku
dáččaálbmoga čiekŋalis ekonomalaš ja ásaiduvvandilálašvuođa
heahti. Báikkálaš ja guovllu riggodagat fertejedje dan dihte
ovddemustá várrejuvvot sidjiide geat ásse Finnmárkkus, ja dainnalágiin
movttiidahttit dohko fárret. Eará doaimmat máid čađahedje leat
čilgejuvvon dárkileappot kap. 4.2, 4.2.1 ja 4.2.2.

7.7 RUOŠŠAID GUOLLEBIVDU FORMALISEREJUVVO JA GEAHČČALUVVO
        GÁRŽŽIDUVVOT

Njealját joavku geat oasálaste Finnmárkku guollebivdui, ledje
ruoššat. Sii bivde oalle olu 1700-gaskkamutto
birrasiid. Vuosttašrievtti vuođđojurdda geavahuvvui sidjiide
maid. Sin guollebivdu lágiduvvui sierramearrádusaiguin, sullii
seammaládje go davvimátkkošteddjiid bivdu. Vuosttaš geardde go
ruoššaid guolásteapmi dohkkehuvvui lágas, lea várra guovvamánu
10.b. 1747 gohččumis. Gonagas dohkkehii dalle vuogi man Finnmárkku
ámtamánni lei árvalan ruošša guolásteapmái.

Sin guollebivddu báikkálaš olbmuid árbevirolaš guollebivdosajiin
dahje gátti lahka, atne dáččat, earenoamážit Várggáin ja Bierggi
guovllus, dábálaš vieruid rihkkumin. Ledje earenoamážit sin
váidalusat mat ledje vuođđun 1747 gohččumii. Dan dihte ráhkadedje
oba garra mearrádusaid amaset báikkálaš ássit gillát. Erohussan
davvimátkkošteddjiid ektui lei go ruoššat galge máksit vearu juohke
fatnasa nammii, eai ge ožžon bivdit lagabusas gátti go ovtta
beanagullama - mii várra lei mearamihtuid mielde, 12 000 állana, mii
lea sulli seammá go 7,5 km (vrd. Aschehoug 1875: 80).

Namuhuvvon 1747 gohččumis boahtá ovdan ahte eai galgan dušše
báikkálaš ássiid guollebivddu sihkkarastit ruoššaid ektui, muhto
maiddái riehki 338  fiervvás. Dát vuoigatvuohta lei hui deaŧalaš fásta
mearragátteássiide (vrd. Schmidt 1847: 334/335).

Go ruoššat goitge 1747:s ožžo lágas dohkkehuvvot muhtun
vuoigatvuođaid, de várra lei eahpečielga
allatvuođadilálašvuođaid 339  geažil dálá Mátta-Várjjaga
guovllus. Dánska-Norgga eiseválddit oainnat balle ahte Ruošša sáhtii
bidjat hehttehusaid Norgga vuollásaččaid resursageavaheapmái dán
ruošša duopmoválddi guovllus lulábealde Várjjatvuona. Jus Ruošša
guollebivdiid gilde boahtimis Finnmárkku mearragáddái, de sáhtii
geavvat ahte ruoššat ges gilde Finnmárkku ássiid viežžamis
dárbbašlaš boaldámuša ja jeahkáliid "sin eatnamiin" ("paa deres
Grændser".

Eará gálduin gullat ahte dat finnmárkulaččat geaid birra dás lei
sáhka, ledje Čáhcesullo ja Bierggi-Várggáid guovllu olbmot, geat
boaldámuša ja jeahkála vižže vuotnaguovlluin. Jus dahppojuvvui dát
guovlu, de livččii čuohcán hui garrasit dáčča álbmogii davábealde
Várjjatvuona.

Vaikko gáržžideamit šadde, de ruošša guollebivdu goitge ovdánii,
ja viiddui maŋážassii dovdomassii. Dát sáhttá duogážin leamaš go
ráđđehus Københámmaniš 771 :s gohčui ámtamánni gieldit Finnmárkku
ássiid ruošša guollebivdiid suovvamis orrut doppe (Solhaug I 1975:
279). Gitta Sállanii Oarje-Finnmárkui ledje ruoššat bieđganan. 1774
olmmošlohkan čájeha ahte ruošša eananguovddážis Sállanis ledje 3
viesu ja 36 fatnasa. Oba Finnmárkkus ledje seammá áigodagas olles 335
ruošša guollebivdofatnasa - 254 unnit fatnasa ja 81 loađjjá340,
main ledje unnimusat 1 300 olbmá (Samuelsberg 11983: 165-166). 1771
gáržžideamit nappo eai lean ovttatmanu ábuhan.

7.8GUOLLEŠLÁJAT JA GEAVAHANVUOGIT.  LEEMA JA COLLETTA GUORAHALLAMAT

Knud Leem muitala dárkilit iežas finnmárkoválddahallamis sullii jagi
1730 dalá guolásteami birra. Son čilgii ovddemustá sápmelaččaid
birra. Muhto ii leat ágga jáhkkit dan áigge leamaš nu stuora
erohusaid sápmelaččaid ja dáččaid fatnasiin,
bivdoneavvoteknologiijas ja guollešlájain máid bivde.

Mearaguliin lei bálddis earenoamáš mávssolaš. Das ledje dan dihte
olu namahusat, seammaládje go dain eará njiččehasain 341 ,
o.m.d. bohccos ja njuorjjus. Báldábivddus ledje áibbas sierra
vierut. Dat maid juo muitala man divrras dat ferte
leamaš. Dábálaččat bivde giehtaduorgguin 342  ja liinnáin 343 .

Báldá unna fuolkkáš, nástefinddár 344 , lei maid bivnnut. Dan bivde
liinnáin masa máđu bidje seaktin, dahje dan čuggejedje
finddarsáittiin 345 . Guorpmaha 346  maid bivde.

Dorski lei dalle, nu go dál ge, guollešládja mii gávpeoktavuođas lei
deaŧalaččamus. Dan bivde giehtaduorgguin ja liinnáin. Leem deattuha
ahte eai geavahan fierpmi. Dorski máid dálvet bivde, borde badjálaga
ja giđđat heŋgejedje go veahá bivaldii.

Sáidi lei valjit. Dan bivde dainnalágiin ahte čuggejedje
sáidedoahkkái stákkuin mas lei ruovderoahkki. Sallit maid lei eambbo
go doarvái, muhto dan gal unnán bivde. Áidna lei go goivo dan seaktin.

Sápmelaččat bivde dávjá áhkalaggá347. Vuoivasa vušše. Guolis
dábálaččat ráhkadedje rákki 348 . Áhkalaggábivddus geavahedje seaktin
njuorjju 349  dahje nissu 350  buoiddi. Áhkalaggáid čohkkejedje
ovttasadjái go mearabodnái luite guohcagan njuorjjo- dahje
luosačoliid. Álttáguovllus ledje ođđassirddolaš kvenat
doaimmalaččat bivdigoahtit áhkalaggá, ja sii orro ovdal 1750 juo
čađaoahppan dán doibmii (Nielsen 1990: 249 ff).

Muhtun jagiid lei valjit šákša 351 , ja eará jagiid fas ii oba boahtán
ge. Leem čuoččuhii ahte gávdnui guovttelágan šákša,
ruovdešákša 352  ja sallitšákša 353 . Guollebivdit eai liikon
ruovdešákšii. Dat oainnat orui oanehaš "sáttobotnis" gáttevuolde,
ovdal go fas manai. Dát vahágahtii ássiid dan dihte go eará guolit
čuovvoledje dan.

Gođđi "sallitšákša" maid čuovuhii eará guliid, daid guliid mat
oanehaš orro coahkásis ja borre šávšša meađđemiid 354 . Juste
dalle sáhtii giehtaduorgguin goddit hui olu dorski. Jus deaivvai
dainnalágiin, ja jus lei jođán, de sáhtii jándoris deavdit fatnasa
7-8 geardde (Leem 1767, 308-324).

Leem ii čilgen guđe muttos jagis dát guolásteapmi lei, muhto
1700-logu maŋit oasis muitaluvvui ahte Finnmárkkus lei buoremus bivdu
dakkaviđe maŋŋel beassážiid ja bisttii moadde vahku. Dát lei
nugohčoduvvon giđđabivdu. Dan dihte go dorski dan áigodagas
jaskkodii ja orui oanehaš, lei bivdu nu buorre, muitaluvvo. Čálli
árvvoštalai šávšša oaiveággan dása, dainna go "šákša lea dorski
buoremus biebmu." (Falch 1790: 312).

Šákšaspearrut 355  mat Finnmárkkurittuide bohte leat eahpitkeahttá
doložis juo leamaš maŋŋidálvvi ja giđa guollevalljivuhtii
vuođđun. Dát šattai maid vuođđun dan stuora guolástusviidáneapmái
Finnmárkkus gaskkamuttos 1800-logu. Dan gohčodedje
šákšadorskebivdun, dahje dušše "šákšabivdun".

Knud Leem gal, nu go ovdalis leat gullan, aivve rámpui sámi
guolásteami. Eará deaŧalaš gáldut Finnmárkku guolásteapmái, leat
ámtamánni Colletta 1757 guorahallamat ja evttohusat. Dáid vuođđun
ledje olles ámtta olbmuid muitaleamit. Dát govvida guolástusaid
miellagiddevaččat, muhto veahá earaládje go Leem.

Collett várra vuosttažettiin geavahii iežas vásáhusaid dáččaid
guollebivddus. Son ii ollenge lean duhtavaš áššiiguin. Su mielas
ledje nordlándalaččat čeahpibut bivdit guoli go
finnmárkulaččat. Livčče sáhttán buorebut bivdit guoli, ee. jus
olbmuin livččii ráđđi oastit bivdoneavvuid. Son ii goitge jáhkkán
olbmuid ovttatmanu dohkkehit ođđa mállet bivdoneavvuid. Dan
oktavuođas son árvidii ahte sii geain eai lean fierpmit, oaivvildedje
ahte ii oktage galgan geavahit eará go giehtaduorggu. Eai ge lean
gallis geat háliidedje ruovttubáikkis vuolgit guollebivdui.

Guollebivdit eai čohkken doarvái jiellemuoraid 356  ge. Dan dihte
heaŋgájedje guolit beare lahkalaga. Earát ges huksejedje nu heajos
jilliid ahte dat bieđganedje. Gávdnojedje vel dakkárat nai geat bolde
buot jiellemuoraid, dahje suoládedje daid earáin. Galge sáhkkohit sin
geat eai čohkken doarvái jiellemuoraid dahje geat huksejedje nu
heajos jilliid ahte biegga njeiddii daid. Geat eai nagodan sáhku
máksit, šadde "fiervái" ("fjeren") dahje "spánska luhka" coggat
("bære den Spanske kappe"). Sii geat bolde jiellemuoraid, galge máksit
sáhkkun 4 guollevoaga, ja dasalassin 3 beaivve veddot
heahppášanholggas. Sii geain ii lean mainna sáhku mákse, galge
giddagasvuhtii láibbiin ja čáziin.

Ámtamánni evttohii maid eará garra doaimmaid buoridit guolástusaid
dilálašvuođaid. Sii geat vuosttaldedje oahppat ođđa guolásteami,
galge ráŋggáštuvvot "fiervváin dahje heahppášanholggain". Seammá
ráŋggáštus galggai sidjiide geat dihte buori guollebáikki, eai ge
mannan dohko. Jus dákkár olmmoš jotkkii gážžárvuođain
"láikodagainis", galggai son garrassit ja heajut báikái
gevrejuvvot. Jus son juo orui muhtun dáin garraseamos báikkiin, galge
su ain ráŋggáštit heahppášanholggain ja fiervváin.

Muđui oaivvildii ámtamánni ahte livččii galgan mearridit
bivdobeaivvi guhkkodaga. Su oainnu mielde galggai bivdit viđa rájes
iđđes čieža rádjái eahkedii. Sidjiide geat rihkko dán, ledje
sáhkut ja giddagasvuohta láibbiin ja čáziin heivvolaš
ráŋggáštusvuogit.

Eará doaibman guolásteami buoridit, evttohii son ahte vai buot lágan
guolásteapmái sáhtte háhkat bivdoneavvuid, de galggai juohkehaš
geatnegahttot seastit 2 skillega 357  juohke 16 skillegis máid golahii
duhppáhii dahje buolliviidnái. Ovttatmanu go juostá ain orui buorre
bivdu šaddame, de galggai lensmánni dieđihit dan miehtá
mearragátti. Muvrrat (urat)358 ledje heivvolaš
dieđihangaskaoamit. Juohke suohkan galggai vel hukset
"suhkkiidgođiid dahje bivdovisttiid" máid mátkkošteaddji
guollebivdit besse hálbái láigohit.

7.91800-LOGU ÁLGU

1700-logu loahpageahčen lei Finnmárkkus lágalaš eaktun guolásteapmái
ahte Finnmárkku ássiin lei vuosttašriekti 359 
mearraguolásteapmái. Seammá dásis ledje maid siseatnansápmelaččat
geat čállojuvvojedje ruoŧa vuollásažžan 1751 rádjebidjama
oktavuođas.  Lappekodisilla § 12 sihkkarasttii sin joatkevaš
mearrabivdorievtti 360  norgga bealde ođđa ráji. Dás ferte deattuhit
ahte lappekodisilla mearrádusat gustojedje dušše sápmelaččaide,
eai ge suopmelaččaide dahje ruoŧelaččaide geat rádjeguovlluin
ásse (Solhaug I 1975: 277).

Mearranjiččehasaid ja eará mearaelliid ja -lottiid bivdinriekti
gulai measta dušše mearrasápmelaččaide. Lappekodisilla § 12
sátneoaivila mielde lea jáhkehahtti ahte ruoŧačálihuvvon
sápmelaččain lei seammá bivdovuoigatvuohta 361 . 1702 gávpesoahpamuša
mielde lei áibbas gielddus gussiide bivdit Finnmárkkus.

Davvimátkkošteaddjit ja ruoššat ledje guosseguollebivdit
geassejagis. Sis ii lean lohpi bivdit vuonain, ja galge fávllis
orrut. Sidjiide lei maid gielddus geavahit bivdoneavvuid mat sáhtte
dagahit billisteaddji gilvvu báikkálaš ássiiguin, geain
vuosttašriekti lei bivdit.

Ruošša guolásteami oktavuođas bođii gávpedoaibma,
pomorgávppašeapmi, man eanas vuođđun lei guoli lonuhit
jáfuiguin. Dát gávppašeapmi lei lobiheapmi, muhto lei 1700-logu
maŋit oasis juo hui deaŧalaš Finnmárkku álbmogii. Jahkečuođi
loahpageahčen šattai gávppašeapmi lobalažžan muhtun áiggi
guovddášgeasi (vrd. kap. 8.1.)

1800-logu álggogeahčen ii čájehan mihkkege ahte Finnmárkkus ledje
stuora rievdadeamit ja nuppastumit gieđas čuovvovaš čuohtejagis -
rievdadusat main ledje njuolggo čanastagat guolástusdoaimma
ovdáneapmái. Muhto golai vel áigi ovdal gáržžideamit
guosseguollebivdiid guovdu nohke, dahje ođđa bivdoneavvuid sáhtte
atnui váldit.

Ovdamearkka dihte ledje fierpmit dákkár ođđa bivdoneavvut, máid eai
ožžon báikkálaš ássit ge geavahit earenoamáš lobi haga. Dán
čájeha ee. dáhpáhus Čáhcesullos 1816:s, go máŋga ássi ledje lobi
ohcan Várjjatvuonas guoli bivdit. Lohpi addui guovtti jahkái
geahččalanáigin. Doppe ledje váldon mielde eavttut 362  mat galge
hehttet soahpameahttunvuođaid liinnáid ja suohkanuhtiid geaveheamis
sáidenjuorain 363 .

Álbmot gal vástidii garrasit dása. Čáhcesullo guollebivdit gal
njuolgut billistedje nuhtiid. Sii oaivvildedje nuhtiid váldit buot
guliid, ja go dušše riggát nagodedje oastit dáid bivdoneavvuid,
balle gefiid šaddat heađi gillát. Fertejedje vuollánit
geahččalemiin. Čáhcesullo proavás ii dattege vuollánan, ja
sáhkkohalai nuohttebivdima geažil (Niemi 1983: 535/36). Moadde jagi
maŋŋel bivdigohte goitge nuhtiiguin eará sajiin Finnmárkkus,
ee. Breivik nammasaš báikkis Sállanis (Solhaug I 1975: 269).

Vaikko eanas Oarje-Finnmárkku guollebivdit vuosttaldedje dán "ođđa"
nuohtteneavvu, de doppe ledje goitge iešguđet
oaivilat. Goaskinvákki-Porsáŋgguguovllus orru leamaš eará oaidnu go
eará báikkiin. Dán oktavuođas muitaluvvojit sápmelaččat vuosttažin
Gilivuonas bivdigoahtán nuhtiin 1790 birrasiid (Richter Hanssen 1986:
149).

7.101830 GUOLÁSTUSLÁHKA - VUOSTTAŠRIEKTI LOAHPAHUVVUI.  STUORA
NUPPASTUMIT RITTUIN

Čakčamánu 13.b. 1830 "Lov om Fiskeriene i Finmarken" (Finnmárkku
guolástuslágat), lei lágalaš birasin mii lei vuođđun daidda stuora
nuppastumiide mat Finnmárkkus galge čađahuvvot. Dát láhka
dohkkehii 364  vuođđojurddan ahte buot Norgga vuollásaččat galge
buohtastahttojuvvot Finnmárkku guollebivddus. 3.§:s celkojuvvui ahte
nordlándalaččat ja eará norgalaččat geat Finnmárkui bohte
guollebivdui, lága mielde galge beassat bivdit "...seammadásis go
guovllu ássit...".

Muhto ii 1830 guolástusláhka ge lean áibbas boares
várjalanpolitihka 365  osiid haga. Dákkar ovdamearkan lea 36. §. Doppe
daddjui ahte liinnáid ii galgan bidjat dábálaš 366  guollebáikkiide gos
duorgguin bivde. Dát njuolggadus nogai dasto ođđa lágain njukčamánu
18.b. 1860, § 14 (Lov ang. Fiskerier i Nordland og Finnmark) (Láhka
Nordlándda ja Finnmárkku guolástusaid birra).

1830 guolástusláhka rihkui čielgasit dan vuođđojurdaga mii juo lei
oalle boaris ja almmolaččat dohkkehuvvon, namalassii ahte
finnmárkulaččain lei vuosttašriekti ámtta guolleresurssaid
geavahit. Ođđaortnet ii dasto dohkkehuvvon juohke báikkis
ovttatmanu, ja muhtun báikkiin goit boares málle ain doalahuvvui ovtta
áiggi. 1850-jagiin gulai mearra Čáhcesullo birra ain báikkálaš
liidnáguollebivdiide, ja gulai mearriduvvon "čohkiid eaiggádiidda"
("Sæteiere"). Dán birra lei muhtun guosseguolásteaddji Várjjagis
čállán Romssa-áviisii ahte "Dát riekti orro guston "Arilda áiggi"
rájes juo". Govvideaddjin lei čálli gohčodan bihtá vel "Friddja ábi
birra Finnmárkkus" (Solhaug I 1975: 287). 1890 birrasiid ledje ain
fásta liidnáčoahkit Čáhcesullos. Ii guolásteapmi lean vel dalle ge
áibbas friddjan šaddan, ii goit Várjjatvuona guovllus (Solhaug I
1975: 287, Niemi 1983: 23).

Vuosttaš jagiin maŋŋel go 1830 guolástusláhka gustogođii, rievddai
dilli unnán. Muhto guolleriggodagaid geavahaneavttut ledje dál
viidon. Dan oktavuođas lea Trygve Solhaug dadjan ahte geaidnu lei
"...rahpasan davvimátkkošteddjiid stuora márramii 367  ja dasto
šákšadorskebivddu garra lassáneapmái." (Solhaug 1975: 276).

"Márran" álggahuvvui go šákšadorskebivdu duođas lassánii
1840-jagiin. Bivdu geasuhii hui eatnat olggobealolbmuid. Dušše
moadde jagi maŋŋel ledje davvimátkkošteaddjit eanetlogus máŋgga
guollebivdohápmanis Finnmárkkus. 1853:s ledje unnimus 6 000
guosseguollebivdi Finnmárkkus (Solhaug I 1875:
277). Šákšadorskebivddu čuovui dakkár áigodatjohtin man
láhkásačča Finnmárkkus eai lean vásihan. Earát geaid buorre
guollebivdu geasuhii, earret davvimátkkošteddjiid, ledje Suoma
oasseguollebivdit 368 , ruošša guollebivdit ja gávpeolbmát, ja lulli
guolleoastifatnasiid olbmát (Solhaug I 1975: 263).

Čuohtejagi gaskkarájes oaidnit ahte Finnmárkku siseatnansuohkaniid
sápmelaččat maid oasálaste dálve- ja
giđđagávpeguollebivdui. Ovdamearkan sáhttá namuhit ahte 1866-70
viđajagiáigodagas vulge sullii 30-40 Kárášjohkalačča meara nala
oasálastit šákšadorskebivdui (SATØ. 5-årsb. FA. 1866-70
Pk. 557). Dát guollebivdu šattai dasto eahpitkeahttá hui deaŧalaš
ekonomilassin dáidda Sis-Finnmárkku guovlluide. Doppe rahče ain 1852
rádjedahppama váikkuhusaiguin. Dasalassin ledje šaddan garra
gáržžideamit vuovdedoalus ođđa vuovdelága bokte 1863:s.

Ássiidstatistihkas oaidnit šákšadorskebivddu ovdáneamis oalle garra
váikkuhusaid. 1835 rájes 1900 rádjái lassánii Finnmárkku álbmot 10 838
olbmos 32 952 olbmui. Dát lea golmma geardán lassáneapmi. Jus
geahččat iešguđet čeardda joavkkuide, oaidnit ovdáneami vel
čielgaseappot.

Dáččaid lohku lassánii 3 800:s sullii 18 000:ii. Dát lea 4-5 geardde
lassáneapmi 65 jagis. Kvenat lassánedje 1 692:s (1845) bajimus
mearrái, 5 929 olbmui 1891:s, mii lea measta golmma geardde
lassáneapmi. Dáččaid ja kvenaid loguin oaidnit dan sirddolašvuođa
mii dalle lei. Dákko ferte lasihit ahte eai lean dušše guolástusat
mat kvenaid geasuhedje Finnmárkui. Gávvuona veaikeruvkes Álttás, mii
álggahuvvui 1826:s, ledje máŋga čuođi kvena bargi, geain oallugat
ásaiduvve Norgii (Eriksen 1979: 233). Maiddái muhtun Lulli-Norgga
bargiid geasuhii dát veaikeruvke, ja sis ásaiduvai oalle stuora oassi
Álttá suohkanii.

Eanemus kvena sirddolašvuohta lei 1860-jagiin, earret eará garra
nealgejagiid geažil Suomas. Muhtun báikkiin sii vuođđudedje vel
iežaset suoma guollebivdohápmaniid. Buođggát (Bugøynes)
Várjjatvuonas lea buorre ovdamearka. Dohko bohte moadde suoma
bearraša 1830-jagiin, muhto 1861:s ledje ain dušše guhtta suoma ja
golbma dáčča bearraša. 1826-63:s 1875 rádjái gal oalát rievddai
dilli. Dalle ledje 18 dáčča ja 241 suoma ássi. Dát čájeha maid movt
suoma sisafárren dávjá lei - namalassii dan go buohkat ásaiduvve ovtta
báikái (Eriksen 1979: 234/235). Nealgejagit Suomas 1860-jagiid álggus
dagahedje muhtun guovlluide vuđolaš suoma hámi - earenoamážit
Nuorta-Finnmárkkus, gosa šadde olu suoma
čoahkkeássanbáikki. Deaŧalaččamusat dáin ledje Ánnejohka, Golnes,
Sáltejávrrát (Salttjern), Gállojohka (Skallelv) ja
Čáhcesuolu. Maŋimus namuhuvvon báikkis ledje measta golbma
njealjádasoassi álbmogis suopmelaččat (Eriksen 1979: 235/36).

Suoma sisafárrema birra ferte maid namuhit ahte dat measta nogai
1880-jagiid gaskkamuttos. Sivvan dása ledje earret eará cuonumánu
21.b. 1888 stáhtaborgárrievttiláhka 369  ja borgemánu 3.b. 1897
Finnmárkku mearaguolásteami láhka 370 . Doppe mearriduvvui namalassii
ahte dušše norgalaččain norgga fatnasiin galggai leahkit
vuoigatvuohta bivdit norgga mearaguovllus Finnmárkku mearragáttiin.

Sápmelaččaid ássiidválddahallan 371  čájeha eanet dábálaš ovdáneami,
7 018 olbmos (lohku lea gal veahá unnit, dainna go sápmelaččaid ja
kvenaid lohke oktii dán vuođđojagii rádjái), 9 572 olbmui
1900:s. Lei unnit go 50 % lassáneapmi (Helland II 1906: 31). Geahča
maid gov. 7.1 vuollelis, mii čájeha ássiidovdáneami gaskal 1835 ja
1910.

Eanemusat lassánedje olbmot šákšadorskeguovlluin. Doppe lei olles 97
% lassáneapmi 30 jagis gaskal 1845 ja 1875. Dát guoskkai earenoamážit
Hammerfeastta, Deanu, Várggáid ja Várjjat fálddiguovlluide 372 . Dat
oláhedje eanás Finnmárkku riddogátti. Buohtastahtidettiin Álttá
fálddiguovlluin, mii lei nu guhkkin oarjin ahte lei olggobealde
šákšadorski oaiveboahtinguovllu, oaidnit "dušše" 30 %
ássiidlassáneami 1845-1875 jagiin (Solhaug I 1975: 282).

Eanemusat bođii šákša dán áigodagas Nuorta-Finnmárkui. Muhtun
báikkit ovdánedje gáfadis leahtuin. Buoremus ovdamearkan lea
Várggát. Doppe lassánii álbmot 193 ássis 1845:s, 1 355 ássái
1875:s. 1880:s ledje 300 Várggáide gullevaš šákšadorskebivdi
doaimmas, ja oktiibuot ledje doppe 1 500 olbmo guollebivddus dan jagi
(Solhaug I 1975: 282).









Álbmotovdáneapmi Finnmárkkus 1835-1910



Sápmelaččat Kvenat Dáččat Oktiibuot



Gov. 7.1: Álbmotovdáneapmi Finnmárkkus 1835-1910.

Loguid leat váldán girjjis A. Helland: Finmarkens ámt, bd. II, s. 31,
Oslo 1906. 1910-logut leat NOS:s VII 81. Norgga álbmotlohku 1.12.1920
(1910-lohkan, giellagáibádus).


Earret meara rikkis luondduvuođu ja buriid gávpedilálašvuođaid, lei
álbmotlassáneapmi muđui Norggas mii eanemusat dagahii ahte
áigodatsirddolašvuohta 373  šattai eambbo bistevaš ásaidupmin. Dát
guoskkai earenoamážit čielga guollebivdoguovlluid
álbmotlassáneapmái. "Lei šaddagoahtán gárži Lofuohtaábis, muhto
deaŧalaččat lei várra go eatnan nalde lei šaddagoahtán gárži."
(Sejersted 1978: 160). Lei nu ahte guollebivdi eanandolliid doalut
Nordlánddas ja Romssas eai šat gierdan álbmotlassáneami. Fertejedje
ođđa čovdosiid ohcat. Dan dihte go šákšadorskebivdu álggii
maŋŋelis giđa go Lofuohtabivdu, mannagohte oallugat njuolga
Lofuohtas Finnmárkui. Lájut báhce nissonolbmuid ja mánáid háldui. Dalá
áiggi mielčuovvu muitalii ahte dakka maŋŋel go Lofuohtabivdu nogai,
manai stuora oassi guollebivdiin Oarje-Finnmárkku guollebivdduide, mat
dávjá álge Lofuohtabivddu loahpageahčen (Løberg 1864: 107).

Giđđaguollebivddu - šákšadorskebivddu - maŋŋel, álggii
geasseguollebivdu. Dalle sáhtii ávkki atnit buriid lonohallan- ja
gávpeortnegiin ruoššaiguin. Maiddái dainnalágiin šattai guolástusas
dađistaga stuorit duohta árvu sidjiide geat Finnmárkui bohte searvat
riggodatgeavaheapmái. Johtalanáigodagat bistigohte guhkit ja guhkit,
ja šadde loahpas bistevaš ásaidupmin (Sejersted 1978:
160). Dáinnalágiin šattai oalle oanehis áiggis ođđa ja logu mielde
stuora ássiidjoavku Finnmárkku rittuide, mas guollebivdu lei measta
áidna fidnun.

Nubbi mii vel čilge šákšadorskebivddu garra lassáneami gaskal 1840
ja 1880, lea márkana viidáneapmi lulás. 1850-jagiid álggogeahčen lei
viidáneapmi eará vuođuin go dábálaš goike- ja sálteguollegávpi,
namalassii go goikeguolleráhkadeaddjit boahtigohte Finnmárkui iežaset
oastinfatnasiiguin (Solhaug I 1975: 266).

Maiddái ferte váikkuhan dat go nu unnán stivrejedje
šákšadorskebivddu. Finnmárkkus lei unnit nággu
veahkkeneavvogeavaheami ja guollebáikkiid nalde go Lofuohtas. Guolit
bohte dábálaččat viiddis guovlluide, nu ahte ii dan dihte ge šaddan
riidu guollebáikkiid nalde. Nu šattai maid unnán riidu fierbme- ja
liidnábivdiid gaskkas. Guolli manai seaktái. Dan dihte gánnáhii
liinnáin dahje giehtaváđuin 374  bivdit. Firpmiin ii nagodan gal earáid
guoskku bivdit dákkár dilis.

Unnit dovddus bealli guolástusviidáneamis mii Finnmárkkus lei
1800-logus, lea go olbmot eai orron čadnon dušše iežaset
mearragáddái bivdit. 1868:s ledje ovdamearkka dihte 300 dáčča smávit
fatnasa ja 100 stuora fatnasa mat Murmanskka mearragátti fávleli
bivde. Dát lei lobiheapmi, ja sáhtte doarut šaddat báikkálaš
guollebivdiiguin. Eanemus ja stuorámus ruošša
eananvuoigatvuođarihkkun dáhpáhuvái 1882:s. Lei hejot mannan sihke
Lofuohta ja Finnmárkku guollebivdduin. Duháhiid mielde guollefatnasat
mat ledje čoahkkanan Várggáid buohta, manne dan dihte Murmanskka
mearragáddái oktan olu oastinfatnasiiguin, ja orro doppe dassážii go
ruošša bearráigeahččofanas bođii (Nielsen 1992: 59 f.).

Go oanehaččat galgá válddahallat dan mii Finnmárkkus dáhpáhuvai
sullii 1840-1850-jagiid rájes, dovdat boares dili go gávpeguolásteami
vejolašvuođat dagahedje ahte olu dáččat ásaiduvve Finnmárkku
rittuide. Dál ledje seammá vuođđojurdagat mat dagahedje manu, go
vuosttaš dáčča koloniserenáigodagas sullii 1300-logus. Dákkár
oktavuođas ii oro vearrut gohčodit 1800-logu nubbin stuora
koloniserenáigodahkan, mii maiddái dáhpáhuvai gávpeguolásteami
vuođul.

7.10.1Supmiičálihuvvon sápmelaččaid guollebivdu

1830 guolástuslága bokte lei norgga vuollásaččaide biddjojuvvon
almmolaš vuođđu ovttadássásaš guolleriggodagaid gilvui. Suoma
sápmelaččain geat bohte lappekodisilla § 12 vuollái, lei ain
vuoigatvuohta bivdit guoli seammá eavttuiguin go sis. Rádjesoahpamuš
ja 1751 lappekodisilla lei ain anus ja gustojeaddjin vaikko Suopma lei
luohpan oassin Ruoŧas ja šaddan stuorafyrstagoddin ruošša cára
vuollái 1809:s. Supmiičálihuvvon sápmelaččaid
guollebivdovuoigatvuođat gal gáržžiduvvojedje hui olu 1830- ja
1840-jagiin; ja dát lei ovdáneapmi mii suopma-ruošša bealis buvttii
álggu 1852 rádjedahppamii (vrd. kap. 5.10, ja Palmstierna 1932).

Dalle gilde boazojohtimiid ráji badjel, álggos ruošša/suoma beales
ja maŋŋel ruoŧa/norgga beales. Gonagaslaš resolušuvnna bokte
suoidnemánu 29.b. 1852 mearriduvvui ahte Suoma vuollásaččain dan
rájes ii šat galgan leahket lohpi mannat Norgga beallái
ealuideasetguin, dahje "... Norgga Rittuide movt ge meahcástit dahje
bivdit". Dán doarjjui maid gaskaboddosaš mearrádus 375  boazoguohtuma
birra, cuoŋománu 9.b. 1853, gos 5. §:s lei čállojuvvon ahte
vierroriikkaid vuollásaččat, geat iešheanalis dahje
oasseguollebivdin dáččaiguin searválaga bivde Finnmárkku mearas
"Lobi haga", galge stuora sáhkuid oažžut. Dát nannejuvvui vel eambbo
čakčamánu 7.b. 1854 lágas Finnmárkku boazoguohtumiid geavaheami
birra ("Lov angaaende Benyttelse af Reenbete i Finmarken"). Nappo lei
dakkár imaš ja ártegis dilli ahte vuosttaš "boazodoalloláhka" máid
Stuoradiggi dohkkehii, seammás sisttisdoalai gildosa Finnmárkku mearas
bivdit.




7.11EAMBBO GÁRŽŽIDEMIID HEAITTIHEAPMI - RIIDDUT BÁIKKÁLAŠ ÁSSIID JA
MÁTKKOŠTEDDJIID GASKKAS

1860 ođđa guolástusláhka lei lávkin unnit gáržžidemiid guvlui
Finnmárkku guollebáikkiin, muhto guovddášeiseválddit háliidedje vel
eambbo ložžema 376 . Dan dihte vuođđuduvvui gonagaslaš lávdegoddi
mii árvalii: "...loahpahit Meara friddja Geavaheami ja bivdovugiid
Gáržžidemiid..." mat áin gávdnojedje (FAB 1866-70: 18).

Ámtamánni guhte dán čálii, lasihii ahte guollebivdi álbmot
duohtavuođas juo lei heaittihan gáržžidemiid. Dušše Várjjatvuonas
ja Goahtečorus Sállanis ii lean vel nu, muhto maiddái doppe ledje
dahkkon ložžemat stuorit "Friddjavuođa" oaiviliin (FAB 1866-70:
18). Lávdegotti Várjjatáirras gal lei eará oaivilis 377 . Son háliidii
doalahit 1830-lágas báhcán njuolggadusaid.

Vaikko lávdegottilahtuid eanetlohku orui háliideame lága mii
heaittihii nu olu gáržžidemiid guollebáikkiin go vejolaš, balle
lahtut ahte dát dagahivččii "Vuostemiela muhtun Ráje Álbmogii
doppe". Dan vuostehágu geažil mii ráđđii Finnmárkku báikkálaš
guollebivdiálbmogis, árvalii lávdegoddi maŋidit ođđa guolástuslága
ráhkadeami Finnmárkui, "...dassážii go Álbmot maŋŋel oažžu eará
ja eambbo friddja Jurddašanvuogi ja oažžu eambbo dearvvašlaš ja
dubmekeahtes Oainnu Dilálašvuođaid duohta Gáibádusaide". (FAB
1866-70: 19).

Ámtamánni lasihii vel bealistis ahte 1830-lága juo ledje vuostábargan
oalle garrasit ja guollebivdu čađahuvvui viidát mearrideaddji
njuolggadusaid vuostá: "Muhto nu guhká go Álbmogis ii leat eambbo
Ovttaoaivilvuohta dan Heaittiheapmái, ja dát goitge muhtun Guovlluin
várohuvve buktit Duhtameahttunvuođa Oallugiin, lea doaivumis
rievttamus vuordit vuohkkaset Áiggi dán Dili Čađaheapmái." (FAB
1866-70: 19).

Finnmárkku báikkálaš guollebivdiid gaskkas atne buoremussan
alcceseaset doalahit almmolaš suodjalannjuolggadusaid mat ain
gávdnojedje 1830-lágas. Dán dohkkehedje sihke ámta- ja
guovddášeiseválddit. Dain guovddáš prentejuvvon dieđuin mat dán
čállosa duogábealde leat, gávdnojit unnán čuoggát mat duođaštit
makkárge erohusaid čearddalaš joavkkuin go lei sáhka "boares
ortnega" doalaheamis guollebivdobáikkiin. Lea goitge ágga jáhkkit ahte
earenoamážit sápmelaččat, sin ekonomalaš heiveheami ja
árbevirolaš gullevašvuođa dihte mearriduvvon guovlluide, háliidedje
nu ollu báikkálaš geavaheami go vejolaš ráddjejuvvon
mearraguovlluin. Muhtun guorahallamis golmma čeardda joavkkuid oainnu
birra mearrariggodagaid geavaheamis, celkkii ge ámtamánni ahte "measta
dušše Mearrasápmelaččat Bihkot Gárživuođa Guollebivddus ." (FAB
1866-70: 61).

Evttohusat dan ovdalis namuhuvvon lávdegottis, mii galggai
árvvoštallat ođđa láhkanjuolggadusaid 378  Finnmárkku guolástusaide,
bohte maid sosialdarwinisttalaš nállejurddašeami oasit ovdan mat juo
ledje vuoitigoahtán 1800-logu maŋit oasis. Čuoččuhedje namalassii
ahte sápmelaččat "geanohit Nállin go Dáččat ja Kvenat, geaiguin
namuhuvvon Riddoguovllus deaivvadit, Luonddu Ortnega mielde álkit
vuoittáhallet gilvaleddjiide, geain lea sihke gievrras Nálli ja geain
leat buoret Fatnasat ja Bivdoávdnasat".  (Dok. nr. 79, 1868-69: 6)

Vuhtii váldin dihte sámi váidalusaid, árvvoštalai Várjjatfáldi
vejolašvuođa addit Várjjatsápmelaččaide iežaset sierra
guollebivdohápmana, namalassii Ižžoha. Dán eai dette dahkan, muhto
fáldi evttohii dakkár čovdosa ahte go Várjjatvuona siskkimus
Unjárggasápmelaččat manne fávlelii bivdit, galge oažžut iežaset
báikki Bierggi lahka. Dát galggai čađahuvvot dainnalágiin ahte sii
galge gaskaboddosaččat leahkit áidna geat galge oažžut eatnama
ávdin "Svartnæskilenis, ... vai sii dainna Lágiin Duolbmukeahttá eará
háhkojuvvon Vuoigatvuođaid galge doalahit dán Báikki gullevaš lagas
Guolleábi dušše sin iežaset Geavaheapmái." (Dok. nr. 79, 1868-69:
6).

Dát oaidnu ii vuoitán bajit dásis. Dát dilálašvuohta lea goitge hui
beroštahtti go čájeha ahte lea leamaš álgu báikkálaš vuoigatvuođa
ákkasteapmái guolástusaid birra, ja dat eiseválddidássi mii
oahppáseamos lei dilálašvuođaide, doarjjui báikkálaš sámi
gáibádusaid.

Lassi ovdamearkan mii doaivumis sáhtii veahá govvidit dan mii
dáhpáhuvai guosseguollebivdiid ja báikkálaš, earenoamážit sámi
álbmoga deaivvadeamis, lea váldon eará guovllus Nuorta-Finnmárkkus,
namalassii guovllus olggut Deanuvuonas. Bearalváhki lei 1700:s ja
vuosttaš oasis 1800-logus, okta deaŧaleamos guovddášbáikkiin
Siskkit-Deanuvuona sápmelaččaide geat gesiid bivde gávppašeami
váste riddogáttis. Ovdamearkka dihte lei báiki 1720-jagiin daid rájiid
siskkobealde mat rievtti ovddas čielgasit ledje mearriduvvon
Deanusápmelaččaid geavahanguovlun dahje siidan (vrd. kap. 4.5.).

Vaikko Deanusápmelaččat gal ain geavahedje Bearalváhki, rehkenastui
báiki 1830 birrasiid okta dain ávdin báikkiin máid ruoššat galge
sáhttit geavahit guovddášbáikin guollebivddus. Dán maŋŋel stuorui
báiki issorasat go šákšadorskebivdu álggahuvvui duođas. 1867:s
ledje guollebivdoáigodagas 500 guollefatnasa ja 100 oastinfatnasa
Bearalváhkis. Guosselohku lei 2 500 - 3 000 (Solhaug I 1975:
296). Bearalváhki ovdáneapmi čájeha ge juste Finnmárkku rittu
ealáhus- ja álbmotlassáneami ovdáneami 1800-logu gaskkamutto
birrasiid.

Lea okta ášši mas vuohttit ahte sápmelaččat Deanuvuona siste
muhtun muddui ohce ođđa báikkiid dan earáhuvvama dihte mii sin
ovddeš guollehámmanis dáhpáhuvai. Várra dan rájes suhkagohte
guollebivddus Sieidavuonas (Finnkongkeila) Deanuvuona
oarjjabealde. Dát šattai jođánit guovllu buoremus
guollebivdohápmaniid searvái , ja okta dain guollebivdohápmaniin gos
sápmelašbáidnin bisttii guhká. Sii earret eará láigohedje lanjaid
guhkkin guollebivdogussiide: "Unna sámivisožiidda báhkkehedje sihke 2
ja 3 fanassearvvi main ledje 10-12 olbmá." Dáid guosseguollebivdiid
gohčodedje dávjá "feallán" ("vårfeller") (Thorsvik 1982: 132-33).

1890-jagiin gal leat dalá áiggi muitaleamit main vuohttá ahte muhtun
muddui olgguštedje sámi guollebivdiid maiddái dan
guollebivddohápmanis: "Dan dihte go Dáččat juohke Jagi lassánit
Sieidavuonas, báhtarit Sápmelaččat dađistaga Losvikii 379 , mii lea
das lahka."

Čálli lasiha maid ahte dat gievrrat "Davvimátkkošteaddjit"
oppalaččat eambbo ja eambbo olgguštedje
sápmelaččaid. Sápmelaččat čoahkkanedje dađistaga eambbo
Losvikii, dan dihte vai: "...muosehuvokeahttá daidda gargŋilasti
Davvimátkkošteddjiide sáhtte iehčaneaset ráđđet
Eatnama". (Gudbrand Tandberg, Rædergård mielde 1981: 46,53).

Dutkančállosiin lea áibbas unnán čállojuvvon daid
soahpameahttunvuođaid birra mat Finnmárkkus bohciidedje go nu olu
bohte guollebivdit eará guovlluin. Dan dihte ferte deattuhit ahte lea
beare heittot vuođđu dálá gávdnovaš čállosiin oppalaš bohtosiid
gávnnahit. Ovdamearkkat dás ovdalis čájehit dušše ahte leat leamaš
soahpameahttunvuođat, mat ee. sáhttet bohciidan go ledje iešguđet
oainnut guolleriggodagaid geavaheamis. Livččii dan dihte hui
beroštahtti dáid áššiid čuvget buorebut ođđa dutkosiiguin.

7.12RUOŠŠAID GUOLLEBIVDU FINNMÁRKKUS 1800-LOGUS

Maŋŋel go 1770-jagiin ledje geahččalan ruoššaid guollebivddu
veahá gáržžidit, geahččagohte fas eambbo positiivalaččat
sidjiide 1790-jagiin. Duogážin lei eahpitkeahttá ruoššaid
lassáneaddji gálvobuktin Finnmárkui. Dán čuovui maid
gávpegáržžidemiid ložžen sin guovdu.

Eai geavahanriiddut ja soahpameahttunvuođat lean dan dihte
garvimis. Maŋŋel soađi 1807-13 jagiin bohte fas váidalusat go sii
bidje liinnáid beare lahka gátti. Finnmárkku bealis árvaluvvui dasto
gáržžidit sin guollebivdovuoigatvuođaid. 1826 Finnmárkkulávdegoddi,
geain lei bargun evttohit doaimmaid mat sihkkaraste ja ovddidedje
ámtta ealáhuseallima, eai atnán ruoššaid bivddu
billisteaddjin. Lávdegoddi oaivvildii goitge ahte dilli sáhtii rievdat
go ássit lassánedje ja eambbo davvimátkkošteaddjit bohte.

Čakčamánu 13.b. 1830 Finnmárkku guolástuslágas nannejuvvojedje
ruoššaid guollebivdovuoigatvuođat guovllus gaskal Bierggi ja
Čorgaša. Jáhkkimis ledje fas gávpepolitihkalaš ákkat dáčča
buoremielalašvuhtii. Čielgasit eaktudedje dán bokte oažžut buori
guovtteguvlui gávppašeami Ruoššain (vrd. Solhaug I 1975: 280).

Guhtta báikki mearriduvvojedje guovddážin ruoššaid
guollebivdui. Ledje Biergi, Hámmanbirgi (Hamningsberg), Báhcavuotna,
Bearalváhki, Gáŋgaviika ja Steinsvik, mii ferte leamaš seammá báiki
go Speainnaviika (Steinvåg) Gáŋgaviika buohta. Sin
bivdodilálašvuođat eai dette geahpiduvvon. Galge ain doalahit
beanagullangaskka mearragáddái. Ii ge sis lean lohpi hukset viesuid ja
barttaid, muhto sii ožžo láigohit lanja báikki olbmuin, ja eatnama
guollejilliide.

Ruošša guollebivdiid lohku rievddadii hui olu
1800-logus. 1830-40-50-jagiin ledje gaskamearálaččat badjelaš 30
fatnasa, sullii 130 olbmáin. Vaikko lohku ii lean earenoamáš allat,
de bihko dávjá geavahanriidduid dain guovlluin gos ledje eanemus
ruoššat, namalassii Bierggi guovllus. Dohko bálkáhuvvui
bajimusbearráigeahčči 380  mii galggai goazadit dákkár
soahpameahttunvuođaid.

Mearriduvvui oktasaš iđđessuhkkán 381 . Ruoššaid vierru, liinnáid
njulget gáddeguora, gildojuvvui. Buohtalas čoahkit 382 
álggahuvvojedje. Dasto čavgejuvvoi vel okte ahte sii galge doalahit
iežaset unnimusat beanagullangaskka gáddái. Ođđa njuolggadusat,
oktan Krimsođiin, dagahedje ahte ruošša fatnasiid lohku unnui 56
rájes 1854:s measta nullii 1858:s (vrd. O. No. 2 1862-63, ja Solhaug I
1975: 280).

1860-jagiid loahpageahčen fas lassánii ruošša guollebivdu. 1870:s
oasálaste 280 olbmá. Lohku fas unnui 1880-jagiid álggogeahčen. Dasto
fas lassánedje jođánit, dassážii go 1889-91 jagiin oasálaste gaskal
101 ja 106 fatnasa. Dušše ovccis dáin fatnasiin orro Bierggi
olggobealde. Dáid jagiid geahččaledje iešguđet ládje garvit
njuolggadusaid, nu ahte ođđa lágat ja čavgemat bohte 1890-jagiin
(Solhaug 1975: 279-282).

Ruoššaid guollebivdu Finnmárkkus bisttii measta vuosttaš
máilmmisoađi rádjái. Ii lean gal dat, muhto láhka njukčamánu
17.b. 1911, mii heaittihii ruoššaid bivdovuoigatvuođaid
gáddebáikkiin Nuorta-Finnmárkkus. Gielddus gustogođii jagi 1913 (FAB
1911-15: 37). Dán gildosa oktavuođas lea miellagiddevaš fuomášit
ahte Norgga generalkonsula 383  Arkhangelskas lei gildosa vuostá, ee. go
guolásteamis ain lei stuora mávssolašvuohta, ja go lei boares
vuoigatvuođaid birra sáhka. Hui govvideaddjin davviránnážiid buori
gaskavuhtii lei go buot Finnmárkku ovddasteaddjit jienastedje ruošša
guolásteami gieldima vuostá (Niemi 1992: 21).

7.13GUOLÁSTEAPMI 1800-LOGU MAŊIT OASIS

Go geahččat lagabui dán guolásteami ja áigodagaid, gávnnahit ahte
beaivválaš bivdu dábálaččat lei birra jagi. Dálve- ja
giđđadorskebivdu bisttii ođđajagemánus geassemánnui, ja lei
juhkkon guovtti oassái. Vuosttažettiin lei gođđodorskebivdu
vuonain. Dán gohčodedje "buorrebivdun". Dát bivdu lei sullii oktanis
Lofuohtabivdduin. Dasto bivde dorski mii čuovui šákšaspearruid,
"šákšabivdu". Bivdu lei dábálaččat cuoŋománus-miessemánus, muhto
sáhtii maid šaddat bivdu sihke árat ja maŋit áigge go juste dalle.

Bivdoneavvun sáhtte, buori golmmaolbmofatnasis Finnmárkku dálvebivddus
1870 birrasiid leahkit dábálaččat 9 fierpmi. Buoremus
guollebáikkiin, Goahtečorus ja Gilivuonas, sáhtte geavahit 30
fierpmi. Dákkár fatnasis lei liidnáčoahkki gaskal 2 400 ja 3 000
vuokkain 384  (FAB 1866-70: 14).

Giehtaduorggu máid buohkat sáhtte dábuhit, geavahuvvui olu. Muhtun
almmolaš gálduin lea čállojuvvon ahte guolásteaddjit mat dušše
giehtaduorgguin bivde, vuosttažettiin ledje dáččat geat ledje
fárren lulde Várggáid gávpogii- dahje meahccesuohkanii. Muđui lei
dábálaš ahte geafes olbmot serve guovttes ja guovttes ja bivde
giehtaduorgguin fatnasiin mat ledje beare smávvát liidnábivdui (FAB
11865-70: 17).

Dorski, sáiddi ja eará guollešlájaid geassebivdu bisttii suoidnemánus
čakčamánnui. Geassedorskebivddus atne dávjá liinná, muhto veahá
roavváset málle ja unnit vuoggaloguin go dálvet. Seaktin geasset atne
dábálaččat sáide- dahje dorskeveajehiid, máđuid, skálžžuid,
sallihiid ja sivllaid 385 .

Sáidi lei deaŧalaš geasseguolli. Dan bivde duorgguin mas ledje
guokte vuokka, dahje "gáffalmállet Ruovdeneavvuin giddejuvvon guhkes
Muorranađđii", muhto dávjjimustá firpmiin ja nuhtiin. Ledje
guovttelágan nuohtit, suohkanuohtti ja gáddenuohtti 386 . Sáidefirpmiid
atne dábálaččat čakčamánu rájes, go ijat sevnnjodedje.

Áhkalaggábivdu báikkálaš vuođuin lei Finnmárkkus guhkit áiggiid
leamaš (vrd. kap. 7.8.). Veahá ovdalaš 1800-logu gaskkamutto
viiddidedje bivdobáikkiid áhpeliidda, ja geavahišgohte stuorit
fatnasiid ja ođđa ja buoret bivdoneavvuid. Hammerfeasttas
vuođđuduvvojedje guokte áhkalaggásearvvi 1839-40 jagiin, main 1841:s
ledje 5 fatnasa anus. Vuosttaš fatnasat máid atne, ledje
Hardangerfatnasat main lei goavdi 387 . Áhkalaggábivdu lei geassemánus
čakčamánnui. Buoremus fanas gesii 1 780 áhkalaggá ovtta
áigodagas. Dás bođii 200 fárpala vuoivvas. Dát searvvit gal
bieđganedje jođánit. Muhto áhkalaggábivdu šattai goitge stuora
fitnodahkan Hammerfestii moaddelogi jagi maŋŋel. 1866-70 jagiin
ledje ovdamearkka dihte 35 fatnasa sullii 200 olbmáin geat oasálaste
bivdui, oalle buriid bohtosiiguin (Sivertsen 1973: 89).

1800-logu nuppi oasis bivde áhkalaggá 1-2 beanagullama olggobealde
Várggáid, Sieidevuonas dalá Deanus, dálá Gáŋgaviikka suohkanis,
Davvesiiddas, muhtun jagiid Ákŋoluovttas ja
Álttávuonas. Áhkalaggágiehtavađđu 388  lei dábálaččamus, muhto
Sieidevuonas geavahedje liinná (FAB 1876-80: 20).

Muđui ii oro juksu, mii maŋit áiggiid lea hui mávssolaš Finnmárkku
guolástusain leamaš, nu árvvus adnon vel 1860 birrasiid (Løberg 1864:
153).

7.14IEŠGUĐET ÁIGODATGUOLÁSTUSOASÁLASTIN

Ámtta olbmot oasálaste hui iešguđet ládje
áigodatguolástusaide. Šákšadorskebivddu viidáneami gal
vuosttažettiin dagahedje guosseguollebivdit, ja dat sisafárrejeaddjit
geat dađistaga ásaiduvvagohte ja geain áidnafidnun lei
guollebivdu. Obanassiige lei dát ovdáneapmi vuosttažettiin rittuin,
vuonaid olgolis.

Finnmárkku álbmogis, earenoamážit sápmelaččain geat sullii 1850
rádjái ledje eanetlogus ámttas, lei doloža rájes eará
guolástusárbevierru ja -heiveheapmi. Ovddemustá sii bivde ruovttuid
lahka, masa lei vuođđu measta juohke sajes. Nubbi erohussan lei ahte
guosseguollebivdit vuvde njuoska guoli, muhto ruovttubivdit
dábálaččat buvttadedje dan ieža (Solhaug I 1975: 273, 289).

Báikkálaš guollebivdiid deaŧaleamos luondduvuođđun lei
gođđodorski 389  dássedis siigan vuonaide, earenoamážit
Oarje-Finnmárkkus, "buorrebivdu". Muđui lei buorre geasse- ja
čakčasiigan sihke Nuorta- ja Oarje-Finnmárkui. Dán dihte eai
dárbbašan báikkálaš ássit fárret oažžun dihte buori buktaga dan
lotnolasealáhussuorggis mii guolástus lei.

Guosseguollebivdit geat gođđodorski bivde, "buorrebivdit", ledje
1870 birrasiid dušše Brievikas Sállanis ja Gilivuonas. Muđui bivde
"...juohke Suohkanis báikkálaš Olbmot" (FAB 1866-70: 13). Ámtamánni
anii ruovttubivddu alla árvvus. Earret eará čujuhii son dása ahte
vuotnabivddus eai báljo masson bivdoneavvut, dan dihte go lei
muddejuvvon oasálastin, ja dasto vuogas gaskavuohta guollebáikki
sturrodagas ja bivdiid logus. Go gođđodorskebivdu dábálaččat lei
ruovttuid lahka, šattai dás buoret nettodienas 390  go
šákšabivddus. Bruttodienas 391  livččii sáhttán leahkit stuorit,
muhto liidnáčoahki golut vuolidedje nettodietnasa.

Ámtamánni anii dárbbašlažžan deattuhit ahte báikkálaš guolásteapmi
gánnáhii dan dihte buorebut go šákšabivdui šadde guhkás vuolgit
ruovttus. Dát bivdu lei rávdnje- ja garra riddomearas, ja dákkár
dilálašvuođas lei bahát massit bivdoneavvuid "Suolagieđaide" (FAB
1866-70: 14).

Vel nu čielga riddoguovllus ge go Láhpis lei ruovttubivdu
deaŧalaččamus 1870 birrasiid ain. Ámtamánni čuoččuhii ahte Láhpi
olbmot, earret moaddása, bivde ruovttuid lahka measta birra jagi, ja
ieža goikadedje guliideaset - "... ja nu ain ovddastit dološ
Finnmárkku, Áigodaga ovdal maŋimus Šákšaáigodaga, mii álggii 1840
birrasiid." (FAB 1866-70: 209).

Dán oktavuođas lea dieđusge maid deaŧalaš ahte eanas Láhpi olbmot
dan áigge ledje sápmelaččat, geat eará ealáhusaid dihte atne eanemus
gánnáhahttin báikkálaš guolleriggodagaid geavahit.

1800-logu maŋit oasis dagahedje riddo- ja vuotnaguovlluid erohusat
ahte vuonain eai atnán šákšasiigama buorren. Álttáguovllus muitalit
ahte báikkálaš guollebivdit atne šávšša boahtima heajos
sáhkan. Dalle eai sáhttán vuordit buori bivddu (Rode 1840:
120). Seammaládje go dan mii 1730-jagiin muitaluvvo (vrd. kap. 7.8.),
lávejedje šákšaspearrut dakkárat mat čuovuhedje eará guliid nu
guhkás ahte daid ii sáhttán bivdit hui lahka ruovttu. Šákšabivddu
eai dábálaččat atnán ámtta báikkálaš olbmot nu árvvus, go šávšša
fertii čuovvut. Šávšša boahtin billistii "buorrebivddu"
dássedisvuođa, oaivvildedje olbmot. Dát oaidnu lei ain 1870 birrasiid
ráđđejeaddjin.

Finnmárkku iežas álbmoga dábálaš oaidnun lei dan dihte ahte
livččii buorre go ovdalaš jahkásaš "Vuotna- dahje Buorrebivdu"
boađášii ruovttoluotta, vaikko šákšabivdu ii nogaše ge. Ii
oainnat lean eahpádus ge dás ahte "... Šávšša Boahtin lea mii
muosehuhttá Dorski Gođđobáikkiin." (FAB 1866-70: 14.)

Olu Finnmárkkuvuonaid siste lea dálvet maid leamaš vejolaš bivdit
fatnasa haga. Gitta dássážii lea máŋgga báikkis leamaš vejolaš
gánnáhahtti smávvát bivdit gođđodorski, juoŋastemiin 392 
vuonas. Dilálašvuođat eai dáidde leamaš earaláganat 1800-logu
maŋit oasis. Eai juoŋastan dušše dorski, muhto maid
salliha. 1899:s diehtit dáinnalágiin bivdán salliha Gyfjord nammásaš
báikkis Sievjjus (Jacobsen vuođđojagi haga: 38).

Oallut Finnmárkku fásta ássiin lei dábálaččat sihke ekonomalaš ja
ekologalaš heiveheapmi mii gáržžidii sin fárredeami.  Dan dihte sii
eai háliidan ge dan fárredeami mii šákšadorskebivddu oasálastimis
dárbbašuvvui (Solhaug I 1975: 270). Lei njuolgut eará kultuvra
guollebivddu hárrái. Dán kultuvrras eai čuvvodan guoli, nu movt
davvimátkkošteaddjit ja ođđa dáčča sirddolaččat dahke - ja
oallugiin maŋit namuhuvvomiin lei guollebivdu áidna
ealáhusbinnán. Lassiággan goit sápmelaččaid oalle báikkálaš
heiveheapmái, namuha Trygve Solhaug ahte dat boazosápmelaččat geat
bivde guoli, muhtun muddui ledje čadnon bohcco guohtunguovlluide
(Solhaug 1975: 273).

Guolástuslohkamiin oaidná ámtta fásta álbmogis dan oalle birrajagi
guolástusheiveheami gova. 1868:s lei hui buorre šákšadorskebivdu
Nuorta-Finnmárkkus. Dalle vulge dušše 204 olbmá Álttá fáldiguovllus,
Ákŋoluovtta suohkanis, Hammerfeasttas ja Fálesnuoris dan oalle guhkes
mátkái dohko. Vaikko ii lean ollislaš lohkan, de ledje
buohtastahttima váste unnimustá 1 000 olbmá seammá báikkiin geat serve
gođđodorskebivdui Oarje-Finnmárkkus seammá dálvvi (Solhaug I 1975:
273).

Golbma jagi maŋŋel, 1887:s, ledje 1 360 olbmá dáin báikkiin geat
serve šákšadorskebivdui. Dalle lei siigan Oarje-Finnmárkui. Dan jagi
eai dárbbašan guhkás čuvvodit.

Go šákšadorskebivdu lei buorre sihke Nuorta- ja Oarje-Finnmárkkus,
lei báikkálaš guollebivdiid lohku hui allat (Solhaug I 1975: 27). Dát
dáhpáhuvai ee. 1879:s. Dalle oasálaste sullii 5-6 000 olbmá álbmogis
mas oktiibuot ledje 24 000 olbmo (Solhaug I 1975: 275).

Šákšadorski sáhtii dieđusge maid siigat vuonaid sisa ja unnán
fatnasiiguin ja bivdoneavvuiguin sáhtte dan goddit, sihke fatnasiid ja
bivdoneavvuid dáfus. Muhto lei heittot jus guolli bisánii
fávlelii. Dalá muitalemiid mielde orru dát šaddan dábálažžan
1800-logu maŋŋemus njealjádasoasis. Dát dagahii heajut ekonomalaš
dili, earenoamážit ámtta iežas álbmogii. Sin eambbo birrajagi
heiveheami dihte, ja teknologiija dihte mii dasa lei heivehuvvon,
ožžo sii unnit guollehivvodaga go ovdal. Ámtamánni 1881-85
viđajagidieđáhusas , lea čállojuvvon ahte deaŧaleamos sivvan dása
lei šákšabivdu, go ovdal ledje olbmot šávšša bivdan vuonaid siste
iežaset unna fatnasaččaiguin, ja dál lei šákša mannan dađistaga
fávlelii. Guoli fertii dál bivdit rabas ábis, gosa ii sáhttán vuolgit
jus ii lean juo hui fiertu. Dan dihte ožžo dán bivddus eanemus ávkki
"dat vierro Guollebivdit, geain leat stuorit ja buoret Fatnasat go
ámtta iežas ássiin." (FAB 1886-85: 32).

Čuovvovaš viđajagidieđáhusas maid lei govviduvvon sullasaš bonju
guollejuohkin ámtta iežas álbmoga ja guosseguollebivdiid
gaskka. Doppe vuohttit gal ahte ledje lonuhišgoahtán stuorit
fatnasiidda maiddái Finnmárkkus. Ámtamánni muitalii ahte máŋgii ledje
geahččalan vuohkkaset fatnasiid geavahit go daid mat dábálaččat
ledje Finnmárkkus leamaš. Dan dihte go maiddái dán viđajagiáigodagas
lei fávleleamos guollebivdohápmaniin deaividan buoremus guolástus, lei
dát maid bággen vuotnaássiid háhkat stuorit fatnasiid ja buoret
bivdoneavvuid vai sáhtte oasálastit gilvui rittuin (FAB 1886-90: 10).

Muhtun Finnmárkku áviisii lei ge muhtun lohkki čállán ahte
šákšabivdu lei rievdan muhtun lágan áhpebivdun rittuid
olggobeallái. Eanas finnmárkulaččat eai lean ge báljo maide goddán,
go bivdu lei leamaš áibbas heittot vuonain, ja olbmot eai lean
nagodan háhkat stuorit borjjasfatnasiid 393 . (Hvalfredningskomitéen
1902: 57) (Bossu ráfáiduhttinlávdegoddi).

Ii goitge ovdánan nu jođánit stuorit bordefatnasiid 394  geavaheami
guvlui. Čuohtejagimolsumis lei hárve ámtta ássis dákkár
fanas. Muhtumat ledje goitge geavahan dan almmolaš vealgeásahusa 395 
mii gávdnui dákkár fatnasiid ruhtadeapmái (FAB 1896-1900, s. 26).

Dan dáfus lea unnán mas vuohttit stuorit erohusaid ámtta siskkobealde,
fanas- ja bivdoneavvoteknologiijas. Nordlanddafanas 396  lei
dábálaččamus guollefanas. Ii vel viđasiessaha 397  ge lean oktiige
veadjemeahttun oastit. Dat mávssii birrasiid 1 000 ruvnno buot
neavvuiguin, ja dan sáhtii maiddái báikkálaččat dábuhit. Muhtun
mearrasápmelaččat dábuhedje fatnasiid siseatnama ja rittuid buori
vuođđuduvvon lonohallanvuogádagaiguin. Jahkečuođi molsuma
birrasiid ledje Lágesvuonas ovdamearkkat dása ahte fatnasiidda máid
vuonain huksejedje, atne fielluid máid Kárášjogas vižže dálvet
herggiiguin (Falkenberg 1941: 155).

Ámtamánni oaivvildii ahte gávccesiessatfanas 398 , heivii bures
geassebivdui go guolli lei vuonain. Dálvebivdui guhkkin eret gáttis
dat ii anihan. Guosseguollebivdit ledje dan dihte olu ovdalis eanas
ámtta iežas ássiid. Guosseguollebivdiin ledje dábálaččat
bordefatnasat. 1800-logu maŋimus jagiid oidnogohte mohtorfatnasat
guollebáikkiin olggobealde Finnmárkku. Eanas vierro guollebivdiin geat
Finnmárkui bohte šákšabivdui, ledje "...stuorit
Goavdeeborjjasfatnasat , main bivde Liinnáin ja Duorgguin, man
Guolásteapmái maid muhtun Guolledámppat mat eai gula Finnmárkui, leat
searvan."  (FAB 1896-1900: 28).

7.151900-LOHKU

Čuohtejagi molsunáigi šattai guolástusaide ođastanáigin. Olu
Finnmárkku guolástusmállet mat dássážii leat leamaš,
vuođđuduvvojedje dalle. Earret eará šaddagohte stuorit fanas- ja
bivdoneavvoerohusat maiddái ámtta siskkobealde. Ámtamánni vuosttaš
viđajagidieđáhusas 1900-logus, dieđihuvvo ahte "garrasit"
geavahišgohte láhttefatnasiid ja skeittáid. Finnmárkku guollebivdit
ledje maid geavahišgoahtán mohtoriid (FAB 1901-05: 17).

Ođđa teknologiija ja ođđa bivdoneavvuid oktavuođas šaddagohte
maid riggodatgeavahanriiddut ja suodjalangažaldagat eambbo
áigoguovdilin go ovdal, go eai diehtán dáin maide. Govvidemiin sáhttá
dadjat riidduid ja suodjalangáibádusaid oidnogoahtán dakko gokko
deaivvadedje aktiiva ja passiiva bivdoneavvut, borjjasfatnasat ja
mohtorfatnasat, ja stuoradoaibma- ja smávvadoaibmaguolásteapmi.

7.15.1 1905 VEALGEÁSAHUS. STUORIT FATNASAT JA MOHTORDOAIBMA RITTUIN

Guovddášeiseválddit sávve čielgasit ahte guollebivdit galge stuorit
fatnasiid geavahišgoahtit. Dáinna ubmiliin vuođđuduvvojedje
ortnegat geahpidit doaimma. 1889 ja 1900 álgo áhpeguolástanfoanddat,
mat galge leahkit riikkaviidosaččat, ledje ásahusat mat galge
veahkehit guollebivdiid háhkat áhpebivdui heivvolaš fatnasiid. Muhto
dáin foanddain ii lean nu olu ávki Finnmárkui, go oktiibuot manne
dušše 20 loana finnmárkulaččaide (Solhaug 1977a: 24-25). Sivvan
lei go dán guovllu guollebivdit hárve eaiggádušše eatnamiid máid
sáhtte sihkarvuohtan bidjat. Dan dihte ožžo hárvát loana.

Ámtadikki oktavuođas 1905:s govviduvvojedje rittuid dilálašvuođat
oalle čielgasit. Doppe oaččui buori gova dan ovttageardán
ealáhusmálles máid sisafárren 1800-logu maŋit oasis lei
dagahan. Finnmárkku gohčodedje ain " dušše Ođđahuksejeddjiid
Eanamin". Guolásteapmi lei oaiveealáhusgeaidnu, ja muhtun guovlluin
juo áidna ealáhusgeaidnu, ja olbmot eai lean, nu go ovdamearkka dihte
Nordlánddas ja Romssas, "...čadnon iežaset eaiggáda Eatnamiidda ja
Guolásteapmái lassiealáhussan." (FAF 1905, ášši 87.)

Stuoradiggi vuođđudii 1905:s sierra vealgeásahusa Finnmárkku váste
ámtta sierralágan dilálašvuođaid geažil. Doppe sáhtte guollebivdit
oažžut loana buriid eavttuiguin oastit láhtteskeittáid. Jagi
maŋŋel ledje juo addán dahje lohpidan 36 loana, ja ain ledje sis
ohcamat. 1906-10 viđajagidieđáhusas muitalii ámtamánni ahte ámtta
dál lei ožžon "... Muhtun Guolledámppaid...". (FAB 1906-10: 21.) Dás
várra ii lean dahkamuš ođđa vealgeásahusain, go dát ii sáhttán
mohtorfatnasiid ruhtadit ovdal 1910 birrasiid (Richter Hanssen 1990:
289).

1910 loahpageahčen lei sierra Finnmárkku vealgeásahus addán olbmuide
oktiibuot 61 loana. Dáin ledje 16 loana addon Várggáid gávpogii, 15
Hammerfeastta suohkanii ja gávpogii, ja 9 Goaskinvággai, dálá
Davvenjárgga suohkanii (FAB 1911-15: 36). Dát golbma riddobáikki
ožžo nappo 2/3 oasi dán áigodaga juolludemiin. Eará
mearragáttesuohkaniidda ledje 1-4 juolludeami. Máŋga čielga
vuotnasuohkana eai oba ožžon ge juolludemiid, nu go Davvi-Várjjat,
Unjárga, Mátta-Várjjat, dálá Deatnu, Muosát, Fálesnuorri ja Áltá (FAB
1911-15 36, vrd. maid Aarsberetningen om Norges Fiskerier 1910:
13-14). (Norgga guolástusaid jahkedieđáhus).  1910-15 jagiin hágai
ásahus loana 64:ii fatnasii. Dál ledje veahá dássedit
juolludeamit. Várggáid gávpot lei ain bajimusas 15:in juolludemiin, ja
Dálbmeluokta fas 13:in. Finnmárkku eará čielga vuotnasuohkanat ledje
ain vuolemusas, nulla gitta golmmain juolludemiin (FAB 1911-15:
36). Oktiibuot ledje nappo 1905-15 logijagiáigodagas dábuhan dahje
ođastan badjel 120 fatnasa vealgeásahusa vehkiin. Earret áibbas
moatti eará báikái lei ortnet eanemus ávkin riddobáikkiide.  Eará
deaŧalaš váikkuhussan jođánis mohtordoalu ovdáneapmái rittuin,
ledje earenoamáš buorit guollebivdojagit, earenoamážit 1911-15. Dát,
oktan sođiin, mii alidii buoide-399 ja áhkalaggáhatti hui bajás,
váikkuhit garrasit dása ahte eanetlohku omd. Várggáid guollebivdiin
ožžo mohtoráiggi buriid 1915 birrasiid (Rønning Balsvik 1989 2: 96).

Muhtun vuotnasuohkaniin orro báikkálaččat fuomášan vealahemiid mat
ledje bohciidišgoahtime. Nu lei ee. muhtun dalá stuorimus
sámisuohkanis Čuđegiettis, dálá Porsáŋggus. Jagi maŋŋel juo go
vealgeásahus lei doaibmagoahtán, válddii suohkanstivra ovdan
vuotnaássiid heajut vejolašvuođaid fatnasiid háhkamii ásahusa
bokte. Suohkanstivra oaivvildii dán oktavuođas ahte ásahusas lei
unnán ávki vuotnaássiide, go sis ii lean dat vejolašvuohta mii
guollehápmaniid fástaássi guollebivdiin lei, ahte "... Gávpeolbmát
mákset váilevaš oasi Oastinsupmis." (FAF 1906. Ášši 63, vrd. maid
Richter Hanssen 1986: 339.)

Dása lei duogážin ahte riddoguollebivdiin dávjá lei mearriduvvon
gávpeolbmáin oktavuohta, gii sihke buvttii gálvvu ja válddii vuostá
guoli. Dan dihte lei ge gávpeolbmáin beroštupmi "iežaset"
guollebivdiide lonet loahppasupmi mii váillui ruhtadit eambbo
ođđaáigásaš fatnasa. Dan bokte sii ieža ožžo eambbo guliid
gáddái, ja lasihedje iežaset dietnasa.

Vuotnaássiin, sápmelaččain, lei eambbo friddja gaskavuohta
gávpeolbmáide, dan dihte go sis ain lei viidát gávpeoktavuohta
ruošša pomoraiguin, go iežaset dáčča ránnáiguin. Dan dihte ii
lean ge sis seammaládje ruhta oažžumis gávpeolbmáin go fatnasiid
ođastišgohte ja doaimmaid stuoridišgohte. Vuotnaássi kvenaid dilli
lei jáhkkimis seammá go sápmelaččaid dilli.

Čuđegietti suohkanstivra ákkastii maid vuotnabivdiid stuorit
fatnasiid dárbbu ovddas, go sihke Porsáŋggu- ja Lágesvuona oaččui
áhpevuotnan gohčodit. Unna golmmaolbmo láhttefatnasaččat ledje
seammá dárbbašlaččat doppe go fávlelis. Earenoamážit
namuhuvvojedje šákšabivddu váttisvuođat, dainna go vuotnabivdit
unna rabas fatnasaččaideasetguin ledje juo "Goarráneame" dakkár
áigge go "Buohkain" ledje skeittát. Oaivegáibádussan lei dan dihte
ahte finnmárkulaš áhpeguolástanásahusa njuolggadusaid galge rievdadit
nu ahte olles fatnasa oastinsupmi galggai sáhttit vealggás váldit (FAF
1906, ášši 63).

Muhto vealgeaddinnjuolgadusat eai rievdaduvvon nu movt Čuđegietti
suohkanstivra háliidii.

7.15.2Resursagáhtten

1800-logu guolástuslágat ledje eanemustá politilágat ulbmiliin stivret
iešguđetlágan bivdoneavvuid siskkaldas geavaheami, dahje hehttet
riiddut mat gáržžes guollebáikkiin sáhtte bohciidit (Brandt
2. deaddeleapmi 1878: 426). Vealgeaddiid čalmmiin orro áhperiggodagat
nu stuorrát ahte ii lean ge sin jurdagis gáhttenmearrádusaid váldit
guolástuslágaide.

Professora Fr. Brandt, okta njunuš láhkaoahppavaččain Norggas
1800-logu maŋit oasis, čilgii hui bures dalá ráđđejeaddji
oainnu. Ráfáiduhttinmearrádusat 400  eai gávdnon, čálii
son. Dákkáraččat eai dušše livčče leamaš áibbas
dárbbašmeahttumat "nohkameahttun Riggodagaid" guovdu, muhto dasto
maid veadjemeahttumat go dát guolástusat dábálaččat ledje
"Sahkidanáigge"401. Muhto lei gielddus billistit guollebáikkiid
"Bárlástta 402  bálkumiin dahje eará Nuoskkidemiin". (Brandt
2. deaddeleapmi 1878: 427).

Váttisvuođat fatnasiid ođđaáigásaš teknologiijii rievdadeamis ja
čuovvovaš gievrrat, ja muhtun muddui aktiiva bivdoneavvuid
geavahišgoahtin, buvttii gal maid almmolaš ságastallama
resursagáhttema, resursageavaheami stivrema, ođđa bivdoneavvuid
gieldima ja sullásaččaid birra. Boarráset bivdoneavvomálliid stivren
maid šattai áigeguovdilis sáhkan.

7.15.3Báikkálaš njuolggadusat sáidefierpmi geavaheames

Dákkar boarráset bivdoneavvogeavaheami stivren guoskkai sáidenjuoraid
fierbmumii. Geassejagis bivde ovddemustá sáiddi. Dan dihte ii leat
imaš go báikkálaččat lei beroštupmi stivret sáidebivddu
heivvolaččamusat. 18. §:s borgemánu 13.b. 1897 lágas Finnmárkku
mearaguolásteami birra, lei čállojuvvon ahte Gonagas, ámtadikki
evttohusa mielde, sáhtii muhtun báikkiin, muhtun áiggiid, gieldit
sáidefierbmuma. Mearaguovlluin gos lei álggahuvvon earenoamáš
dorskebivdobearráigeahčču, ii ge galgan lohpi nuohttut dahje
sullasaš veahkkeneavvuid geavahit, ovdamearkka dihte dábálaš dahje
gittačadnon suohkanuohti, fanasgeassinnuohti, seahkkanuohti 403  dahje
feastonuohti 404 .

Lávdegoddi mii álggos lei lágavuođu álggahan, oaivvildii
sáidefierbmungildosa áibbas dárbbašmeahttun mearrádussan, muhto
dákkár gildosiid ásahanvejolašvuohta lei mieđiheapmin guollebivdiid
dákkár oidnui ahte árrafierbmun sáidebáikkiin vahágahtii
guolásteami. Guollebivdiid oainnut ja sin váikkuhanvuoigatvuohta
bivdoneavvuid geavaheames ruovttumearaguovlluin nappo deattuhuvvui, go
"...lea Báikkálaš Álbmot ieš, mii lea lagamusas mearridit dákkár
Gažaldagain, ...". Lávdegotti oaidnu lei muđui ahte jus
guollebivdiid oaidnu lei ovdagáddu, de sii fargga gáiddaše dás, go
iešguđet báikkiide šattai vejolašvuohta dahkat nu movt háliidedje
(FAF 1902, ášši 62).

Sáidebivdu lei earenoamáš deaŧalaš dálvejáfu ja eará gálvvu
dábuheames ruoššain. Báikkálaš guollebivdit geavahedje dasto
vejolašvuođa máid dál ledje ožžon ráhkadit nu buriid
njuolggadusaid sáidebivdui iežaset lagas mearaguovlluin go
vejolaš. Ámtadiggi duos dás válddii ovdan sáidefierpmi gieldima
gáibádusaid. Davvesiiddas, Gilivuonas, Čuđegiettis (Porsáŋggus) ja
Dálbmaluovttas lei nappo 1902:s juo sáidefierbmun gildojuvvon ovdal
borgemánu loahpa dahje čakčamánu álggu (FAF 1902, ášši 6).

Čuđegiettis lei ádjánan oalle guhká čađahit sáidefierbmuma gildosa
geasset. Finnmárkku guolástusbearráigeahčči 405 oaivvildii ee. ahte
báikkálaš guollebivdit dáinnalágiin geahččaledje earáid doalahit
guollebáikkiin eret dan botta go ieža barge lájuiguin. Dát
ákkásteamit hilgojuvvojedje, ja ámtadiggi doarjjui gieldima (Richter
Hanssen 1986: 330 ff).

Maŋŋel ohce máŋga eará báikki áiggi dáfus ráddjejuvvon
sáidefierbmungildosa, ee. Láhppi/Ákšovuotna, gos maid oaivvildedje
beare árra fierbmuma baldit sáiddi eret. Dan dihte ledje báikkálaš
álbmogis iežaset rájit dán bivddus. Dán čálakeahtes
hálddašandoaimma ledje dál duvdime eret, go olbmot dain báikkiin gos
sáidebivdu juo lei almmolaččat ráddjejuvvon áiggi dáfus, boahtegohte
Láhppái dákkár bivdui ovdal go sin báikkis šattai bivdinlohpi. Dan
dihte fertii Láhppái maid boahtit almmolaš sáidefierbmungielddus (FAF
1905, ášši 3).

1906:s bođii Fálesnuori suohkanis ohcan gieldit sáidefierbmuma (FAF
1906, ášši 5). Maŋŋel gáibidedje guhkidit Dálbmeluovtta
sáidebivdogáržžidemiid (FAF 1911, ášši 69). Hammerfeasttas bođii
maid ohcan. Sátnejođiheaddji ákkasteapmi lei seammá go Láhpis, ahte
vierro guollebivdit fierbmugohte sáiddi beare árrat, go ain ledje
čuvges ijat. Nu balde sáiddi eret, ja čakčabivdu vaháguvvui. Vaikko
muhtumat suohkana guollebivdiin ledje viggan eastadit árra
sáidefierbmuma, "...leat vierro guollebivdit geat olssot áigge juo
bohte, ovttatmanu álgán sáiddi fierbmut, ja go sii juo leat álgán, de
fertejit earát nai čuovvolit, jus sii galget maide dábuhit...". (FAF
1912, ášši 7).

Ii dattege lean okta oaidnu sáidefierbmumii, ja ámtadiggi šaddagođii
várrogasat doarjut ođđa sáidefierbmungáržžidemiid eará
suohkaniin. Moadde jagi maŋŋel sáidefierbmungildosiid
ee. Davvesiiddas ja Čuđegiettis (Porsáŋggus), boahtegohte maid
gildosa geahpedanohcamat dahje heaittiheami ohcamat. Davvesiiddii lei
gielddus boahtán 1899:s. 1902:s juo čálii Davvesiidda lensmánni ahte
Lágesvuona guollebivdit dieđihedje ahte ruoššat geat oste sáiddi ja
eará guollešlájaid, dábálaččat eai boahtán Lágesvuona
guollebivdohápmaniidda ovdal geassemánu loahpageahčen dahje
suoidnemánu álggogeahčen. Doppe dábálaččat eai orron guhkit go
borgemánu lohppii dahje čakčamánu álgui. Dagahii váttisvuođaid go
sáidefierbmun ii lean lobálaš ovdal čakčamánu vuosttaš beaivvi
rájes, go eatnasat bivde firpmiiguin. Nappo sis "...ii lean Doaivva
Dálvejáfuid ja eará Gálvvu dábuhit" (FAF 1902, ášši 6).

Sáidefierbmun šattai dasto lobálažžan borgemánu 24.b. rájes, muhto
1906:s bođii ohcan oalát heaittihit gildosa. Dát lei ákkastuvvon
dainna ahte guolástusálbmot lei olu gillán dan "issoras jallas
Mearrádusa" geažil, mii gilddii sáidefierbmuma ovdal borgemánu
24. beaivvi. Olu jagiid ledje juo massán ealihandietnasa "dušše dan
dihte go guokte Olbmo, geain leat Nuohtit, galgaba oažžut Ovdamuni
dán Dietnasii." Jus ovddit jagi ii livčče juohkehaš rihkkon dán
gildosa, de livčče olu guollebivdit njuolgut gillán heađi, go eai
lean oažžut "...dárbbašlaččamus Jáfu Ruoššaiguin
Gávppašeamis." Lei čielggas ahte ii šaddan dienas 5-6 beaivvi
bivddus, go ruoššat vulge čakčamánu vuosttaš beivviid, ja
guolásteami ii lean lohpi álggahit ovdal borgemánu 24. beaivvi (FAF
1906, ášši 79).  Sátnejođiheaddji ovddidii ášši ámtadiggái
ee. cealkimiin ahte ii duođai lean álki duhtadit
guollebivdiid. Vaikko son ii gárron nu olu dadjat, lei son goitge
ovttaoaivilis dasa ahte mearrádus lei eambbo goaridan go ávkkuhan. Son
sávai dasto ahte "... Guollebivdiid agálaš Vuorjan Sáidebivddu birra
nogašii." (FAF 1906, ášši 79). Sáidefierbmungielddus heaittihuvvui
oalát dán rájes Lágesvuonas (FAF 1907, ášši 1).

Dát ovdamearkkat čájehit ahte sáidebivddu dáfus lei dáid báikkiid
ássiin oalle olu váikkuheapmi báikkálaš guolásteami
mearrideamis. Ámtadiggi čuovui dábálaččat báikkálaš rávvagiid ja
gáibádusaid. Guovddášeiseválddit orrot dasto deattuhan ámtadikki
cealkámuša gonagaslaš resolušuvnnaid čállimis dákkár mearrádusain.

Hui miellagiddevaš lea maiddái ahte olu daid báikkálaš gáibádusaid
vuođđun lei sávaldat iežaset ovddeš oainnu almmolažžan dahkat,
movt árra sáidefierbmegeavaheapmi sáhtii viidáset bivddu
billistit. Dás lea maid čielga ekologalaš sisdoallu. Unnimusat
seammá deaŧalaš lea ahte báikkálaš olbmot máŋgii háliidedje
iežaset čálekeahtes njuolggadusaid ruovttuguovllu meara sáidebivddu
birra almmolaččat dohkkehuvvot. Dalle sii eai livčče heivemeahttun
gilvui boahtán vierro bivdiiguin geat rihkko sin čálekeahtes
njuolggadusaid.

7.15.4Sáidesoaikonuohtit 406  dagahedje suhtu. Bávkkanasaid geavaheapmi.

Čuohtejagi molsumis ledje sáidenuohtit šaddan dábálažžan,
Oarje-Finnmárkkus goit. Dát ledje gáddenuohtit mat ledje 180 gitta 200
sala guhku, ja 15 gitta 20 sala čieŋu (Nasjonalforeningen 1973:
76). Doppe gal maid ledje geavahišgoahtán nuhtiid maidda ii
dárbbašuvvon gáddi. Dákkár nuhtiid geahččaladde ee. Várggáid ovddas
1914:s. Nuohtti lei 180 sala guhku ja 17 sala čieŋu (Thorsvik 1982
268). Namuhit sáhttá ahte dálá stuorit fatnasiid sáidesoaikonuohtit
leat čiekŋaleappot go 85-90 sala, sullii 170 mehter.

Vuosttaš máilmmisoađi álggogeaži birrasiid oaidnit čielga
ovdamearkkaid movt dát soaikonuohtti mii lei ođđageavahusas dagahii
riiddu ja garra báikkálaš vuostehágu. Muosát suohkanstivra válddii
dán ášši hui duođalaččat ja válddii oktavuođa ámttain 1914:s ja
gáibidii soaikonuohtástangildosa. Ohcan válddahalai dilálašvuođa mii
earenoamážit čájehii dan riiddu máid árbevirolaš ja ođđaáigásaš
guolástusteknologiija mii duođas lei boahtime, dagahii.

Son guhte dán válddahallama čálii, muitalii iežas geassemánus
šaddan dávjá oaidnit dan "dohkkemeahttunvuođa" go soaikonuhtiiguin
ledje beassan bivdit sáidebáikkiin. Oktiibuot ledje 10
soaikonuohttesearvvi Reainnáhis, Muorralvuonas, Láhttás ja
Báhkavuonas.

Reainnát bivdobáikkis ledje muhtunráje suohkanuohtit. Go sii daiguin
bivdigoahtit galge, fuomášedje dámpafatnasat dán, ja boahtegohte
dohko. Olu suohkanuohttesearvvit ledje juo njulgen nuhtiideaset ovdal
dámpafatnasat bohte, muhto soaikonuohttebivdit eai beroštan das
maidege. Sii dopme boahtit ja bálko nuhtiid juohkesadjái gos
sáidespearrut oidnojedje. Čalbmevihtan gávnnahii maid ahte jus
soaikonuohtti bođii sáidebáikki ja suohkanuohti gaskii, oaččui
maŋit namuhuvvon loahpahit bivddu, "...go guolit dakkaviđe nohket."
Ja nu dáhpáhuvai ge. Sáidi gal maŋážassii ballái eret. Dasto vulge
ge eanas dámpafatnasat guollebáikkiide gaskal "Gálbbi (Rolvsøykalven)
ja Iččáha ja Iččátguollebáikkiid...".

Dán árra soaikonuohtásteami oktavuođas Muosáhis 1914:s, bohte áibbas
čielga gáibádusat ahte sis geat árbevirolaš neavvuiguin bivde,
galggai aktovuoigatvuohta bivdit dain báikkiin gos sin veahkkeneavvut
doibme. Juohke báikkis bihko go soaikonuohtit vahágahtte sin
suohkanuohtásteami 407 , "... ja go maŋimus namuhuvvomat ollásit
dárbbašit sáidebáikkiid ja vuonaid doalahuvvot alcceseaset
guollebáikin, orro lunddolaš ja čielga doaibman gieldit
soaikonuohttuma dáin báikkiin".

Eai bihkon dušše Muosáhis soaikonuohttebivdiid
roahkkatvuođain. Buot Finnmárkku guovlluin gos lei sáidebivdu, bihko
dáinna ja vahágiin máid dát dahke suohkanuohtásteapmái, muitalii
Muosáha ámmátolmmái 408 .

Dan dihte bivde ámtamánni bargat áššiin, ja čoavdit dan bures. Ii
lean unnán máid sáhtte massit, go lei "ealihaneaktun duháhiid mielde
guollebivdiide, ahte gieldit dákkáraš speajárbivddu". (FAF 1915,
ášši 19). Ámtadiggi válddii negatiivalaččat vuostá ohcama ja
ákkastii dainna ahte ášši ledje njuolga váldán suohkanstivrras
ovdan, almmá guollebivdiid iežaset čielga gáibádusa haga.

Gávdnojedje maid dakkárat geat eai duhtan gádde- ja soaikonuohttái go
bivde sáiddi. 1910 birrasiid bohciidii eará váttisvuohta - sáidebivdu
bávkkanasaiguin 409 . Dát duođaštuvvui Sállannuoris, gos
guosseguollebivdit geavahedje dán vuogi. Dán ášši válde hui
duođalaččat, ja sihke hevsmánni 410  ja veahka 411  ožžo stuora
sáhkuid. Ráđđehus ovddidii maid proposišuvnna bávkkanasaid gieldima
birra guolásteamis. Bahás vuohki lassánii goitge hirbmadit čuovvovaš
jagiid, ja báikkálaš vuosttaldeaddjit ledje hárbman. Muhto goitge
geavahuvvui dát bivdovuohkin maiddái maŋŋel vuosttaš máilmmisoađi
(Jakobsen 1983: 263 ff).

7.15.5Gielddus gáddenuhtiin bivdit dorski - vuotnaálbmoga
7.15.vuosttašriekti

Eai dušše sáidebivddu dáfus vuosttaldan doaibmi bivdoneavvuid 412  ja
ákkastan báikkálaš guollebivdiide passiivvalaš bivdoneavvuiguin
guollebivdovuosttašrievtti. Hui govvideaddjin lea dán oktavuođas
dorskebivddu gieldingáibádus gáddenuhtiiguin vuonain Muosát gielddas,
ng. "buorrebivdoáiggis" njukčamánus ja cuoŋománus. Dát ášši bekkii
dávjá ámtadiggečoahkkimiin 1898:s maŋás. Duogážin lei báikkálaš
oktavuođa váldin Muosát gielddarivttiin, mii fas ovddidii ášši
viidáseappot.

Gieldinsávaldaga ággan lei go gáddenuohtit dahke nu stuora
vahága. Muorralvuonas ja Uhcavuonažis (Lillefjord) lei leamaš hui
buorre fierbmebivdu buori guollesiigama geažil. Dát geasuhii olu
"Stággonuohtásteddjiid" vuonaide, ja dát bivde 30 000 dorski moatti
bálkesteamis. Moadde beaivve maŋŋel ii lean mihkke šat oažžumis
makkárge bivdoneavvuiguin.

Earenoamáš miellagiddeváččat leat dán oktavuođas dieđut mat
muitalit ahte gáddenuohti heajos váikkuhusaid geažil lei iežaset
mearriduvvon gielddus dán bivdoneavvu geavaheamis Muosát gieldda
vuonain. Namuhuvvon vuonaid ássit ledje ieža bivdán sullasaš
vugiiguin. Muhto máŋgga jagi bivddus ledje fuomášan ahte dát
bivdovuohki lei "eambbo Vahágin go Ávkin." Dan dihte ledje guokte jagi
das ovdal "...oalát heaitán Nuohttebivdduin".

Čujuhettiin borgemánu 3.b. 1897 láhkii Finnmárkku mearaguolásteami
birra, doarjjui gielddastivra ráfáiduhttinsávaldaga ja ahte
fanasgeassinnuohti ja gáddenuohti geavaheapmi berrii gildojuvvot
"... Váttavuonas, Gáhppovuonas, Čielgevuonas, Seahkkavuonas,
Uhvavuonažis ja Fállevuonas" njukčamánus ja
cuoŋománus. (Dárogielbáikenamaid geahča báikenammalisttuin.)

Finnmárkku guolástusbearráigeahčči dajai čielgasit ahte son diđii
daid váttisvuođaid mat gávdnojedje. Son lei ieš leamaš geahččame
Muorralvuonas gos eanemus bivde gáddenuhtiin. Goitge son eahpidii
ábuhii go gieldit nu buori bivdoneavvu go gáddenuohtti máŋgii sáhtii
leat. De goit fertii gielddus leahkit áibbas dárbbašlaš - ja nu orui
gal namuhuvvon áššis.

Ságastallamis dán birra dajai son ahte ii dáidán leahkit dohkalaš
gieldinággan dát go ledje dakkár guollebivdit geat eai lean
Muosátássit geat gáddenuhtiin bivde. Goitge su mielas lei čielggas
ahte sáhtii leahkit "... heittot geafes Guollebivdiide - geat ledje
eanas Sápmelaččat - go Vuonaide bohte nu várálaš Gilvaleaddjit go
dat vierro Guollebivdit sáhtte leat iežaset stuora
Gáddenuhtiiguin;... ."

Guollevalljivuohta lei goitge deaŧalaččamus. Sáhtii jearrat ii go
gáddenuohttun dáin vuonain vahágahttán guoli, ja dan dihte berrešii
gildojuvvot. Guolástusbearráigeahčči čujuhii maid dasa ahte nuohtit
sáhtte baldit guoli eret firpmiin. Báikkálaččat šiehtadallan
gáddenuohttungielddus lei maid deaŧalaš.

Ollislaš guorahallama maŋŋel ávžžuhii son mieđihit Muosát
gielddastivrra gáibádussii ráfáiduhttit suohkana vuonaid. Ámtadiggi
fas ii sáhttán doarjut dán, ja oaivvildii ahte oppalaččat galggai
leahkit várrogas rávvet guollebivdiid movtge gáržžidit dahje gieldit
"buoret ođđaáigásaš Bivdoneavvuid" geavaheami. Dušše earenoamáš
dilálašvuođain, ja go lei áibbas čielggas ahte bivdoneavvu
vahágahtii dábálaš guollebivddu, sáhtii dákkár bákku čađahit.

Ámtadiggi anii maid vejolažžan ahte lei "veahá
Beadjelmearálašvuohta" Muosáha gáibádusa duohken. Ášši berrii
lagabui čielggadit. Earenoamážit berre áibbas čielggasin oažžut
ledje go fástaássi guolásteaddjit, vuonaid guollesiigama dihte,
eaktodáhtolaččat heaitán geavaheames dan bivdoneavvu máid dál áigo
gieldit guosseguollebivdiid geavaheames. Jus nu lei, "...de dárbbašii
Ášši guorahallat dárkilit." (FAF 1898, ášši nr. 35.).

Iešguđet ásahusaid olu reivvestallama maŋŋel mieđihii Muosát
gielddastivra maŋážassii álggahit geahččalanortnega dušše
Muorralvuonas, nu ahte dohko sáhtii bidjat gáddenuohttegildosa 10
jahkái. Ášši ovddiduvvui dasto ámtadiggái 1899:s, mii guovtti jiena
vuostá ávžžuhii dákkár geahččalanortnega njukčamánnui ja
cuoŋománnui (FAF 1899, ášši nr. 30). Dán vuođul ráhkaduvvui dasto
gonagaslaš resolušuvdna, mii lei heivehuvvon ámtadikki mearrádussii.

Báikkálaš ássit eai lean duhtavaččat dáinna
ráfáiduhttimiin. Muorralvuona olbmot ávžžuhedje juo 1902:s ámtamánni
garraset njuolggadusaid. Olbmot čuoččuhedje ahte Fálesnuoris ledje
vásihan ahte gáddenuohttun lei guliid dahkan nu árgin ahte
giehtaduorgguin lei veadjemeahttun goddit daid. Seammaládje lei
geavvan Jáhkovuonas Muosáhis, gos guokte jagi ledje geavahan
gáddenuohti. Doppe eai lean boares, geafes guollebivdit, geat eai
sáhttán geavahit eará go "Duorggu", goddán šat guliid.

Vuotnabivdiid earenoamáš dilálašvuohta dán, go stuorit fatnasiid
geavahišgohte rittuin, maid bođii ovdan. Čuoččuhuvvui ahte
vuonain ledje olu geafes olbmot main ledje fatnasat mat dušše
vuotnabivdui ledje doarvái stuorrát. Sii ealihedje iežaset báikkálaš
ruovttubivdduin, "...dan dihte lea maiddái sin Ealáhus billistuvvon,
go Vuotnabivdu billohuvvá".

Muorralvuona eaŋkilolbmuid čilgehusain bođii ovdan ahte
gáddenuohtit eai geavahuvvon dušše gođđodorskebivdui
čakčat. Guossenuohttesearvvit bivde maid hui eatnat smávvadorski,
measta juo veajehiid, ja jur gurrejedje vuonaid. Dán lei nu álki
dahkat go dorski orui čakčat gátte vuolde ja mohkiin gos oahtta 413 
(sáidemurtu) lei gávdnamis. Ii lean eambbo go okta vuohki dán
eastadit, jus eiseválddit eai háliidan vuotnabivddu oalát nohkat
"... ja Álbmoga Nealgái dagahit... ." Ávžžuhuvvui farggamusat
"... gieldit dán billisteaddji Speajárbivddu."

Daid čilgehusaid bokte máid ožžo, ilbme vel eambbo dieđut dan
gáddenuohttebivddu birra máid Muorralvuona olbmot ieža ledje
doaimmahan ovdal. Okta gii lei searvan bivdui, čuoččuhii ahte sin
nuohtit ledje oalle unnit leamaš. Olbmot ledje fuomášan ahte
gáddenuohttun lei vahágin. Dan dihte eai bivdán olus
dáinnalágiin. Muhto sii geat olggobealde boahtegohte stuora, buriid
nuhtiiguin, "...eai gal beroštan seastit Guoli, muhto bálko ja gesse
nu guhká go fal ledje Guolit". Báikkálaš olbmot gohčodedje dán
speajárbivdun, mii juohke jagi gurrii vuona. Geahččalanortnet logi
jagi ráfáiduhttimiin ávkkuhii unnán. Dát han gustui dušše unnit
vuotnaoasážii, ja dušše moadde mánu jagis.

Muorralvuona olbmuid oaivil dáiddii maiddái eará vuotnaássiid oaivil,
sihke sápmelaččaid ja dáččaid, ahte vuotnaássiid deaŧalaččamus
ealáhus lei beaivválaš ruovttubivdu. Jus dát galggai vel eambbo
vaháguvvot go dássážii juo lei dahkan, "šattaše dát geafes Olbmot
Nealgái".

Livččii áibbas veadjemeahttun sin sihtat áhpái mannat bivdit. Ii
ovttasge lean ráđđi dábuhit dárbbašlaš
áhpeguolástanneavvuid. Sávaldat lei dan dihte ahte eiseválddit eai
hilgon guolásteddjiid gáibádusa, dahje atnán seammán gii bivddii
guoli, beare dat bivdojuvvui. Nu sáhtii goit dakkár jurddašit gii ii
diehtán mii "Heahti ja Vátni" lei, oaivvildedje sii, "muhto dán eai
sáhttán geafes Vuotnaolbmot dahkat". Sidjiide lei beaivválaš
guollebivdu ealihaneaktun, ja ahte bivdu lei "sullii ovttameare buorre
Buohkaide".

Gehčče hui bahččagit dan dillái mii lei bohciidan. Lei jur surgat
go billisteaddji "Speajárbivdu" jagis jahkái galggai gurret vuona, ja
oaidnit go eará báikki olbmot "...billistedje ja hearjidedje jur
Vikiŋggaid vuogi mielde" ássiid deaŧaleamos ja áidna
dienasgáldu. Sávaldahkan lei ahte stivrejeaddjit njulgeše dán ovdal
lea beare maŋŋit.

Lensmánni doarjjui ráfáiduhttima garrasit, ja namuhii olu vuonaid
suohkanis gos berrii čađahit dorskenuohttungildosa. Son ákkastii
riggodatsuodjalemiin, ja báikkálaš ássiid vuosttašrivttiin
guollebivdui. Son namuhii ahte earenoamážit galggai gieldit amas,
dahje olggobeale guollebivdiid, gáddenuohti geassimis gođđobáikkiin
áhpedorskebivddu áigge njukčamánus, cuoŋománus ja miessemánus (FAF
1902, ášši 63).

Ráfáiduhttin ii viidon, muhto Muosátolbmot eai vuollánan. 1903:s lei
ášši fas ámtadikkis (ášši 10), ja fas ođđasit 1909:s. Lei
sullasaš ákkasteapmi go ovdal, muhto dál lei maid boahtán čielga
oaidnu dasa ahte ekonomalaš fápmodilálašvuođat dagahedje beroštumi
vuostelasvuođaid. Čuoččuhuvvui ahte sis geain ledje
nuohttebivdoberoštumit, lei vuosteháhku vuhtii váldit ahte
"...vuotnaássit eai sáhte ealihit iežaset unna fatnasaččaiguin,
..." (FAF 1909, ášši 43).

Boađusin šattai ahte álgo guovttemánnosaš gáddenuohttungielddus
doalahuvvui, muhto gielddus ii viiddiduvvon dalle eará Muosátvuonaide,
nu go ledje gáibidan. 1915:s doarjjui ámtadiggi goitge áigemuddejuvvon
ráfáiduhttinortnega "Uhcavuonažis" Jáhkovuonas, gos galggai leahkit
gielddus geavahit nuohti, suohkanuohti, fanasgeassinnuohti,
seahkkanuohti dahje feastonuohti (FAF. 1915, ášši 71).

Dákkár ohcanhilguma ákkasteapmin Ákŋoluovttas, earenoamážit gáhtten
dihte Goahtečoruvuona gođđobáikkiid, lei ahte eai háliidan
gáržžidit ealáhusfriddjavuođa dárbbuhemet. Dasto eai diehtán movt
gádde- ja suohkanuohttebivdu váikkuhii dorskebivdui (FAF 1908, ášši
26).

Ámtadikkis ii lean makkárge nanu vuođđojurddan ahte gáddenuohttuma
gieldin ii galgan ođđa guovlluide gustogoahtit. Dan oidne go Deanu
gielddastivra evttohii hui viiddis árvalusa 1913:s, mas gáibiduvvui
ahte "...dorskebivdu nuhtiin Finnmárkkus ferte gildojuvvot lága
bokte". Ámtadiggi ii sáhttán doarjut oppalaš láhkagildosa, muhto
ávžžuhii dorskenuohttungildosa gođđoáiggis, ođđajagemánus
njukčamánnui (FAF 1913, ášši 6). Nuohttungielddus ii dattege
čađahuvvon, vaikko máŋga eará suohkana dorjo gáibádusa maŋit jagi
(Richter Hanssen 1990: 294).

Dát ráfáiduhttináššit čájehedje áhte ii lean dušše álbmoga
ekonomalaš vuođuin heahti Muorravuona ássiid gáibádusa duogážin
gieldit muhtun veahkkeneavvuid ja gáibidit báikkálaš riggodagaide
vuoigatvuođaid. Seammá guovddážis lei ekologalaš jurddašeapmi,
báikkálaš riekteoaidnu dasa geas galggai vuosttašriekti
vuotnariggodagaide ja movt dáid riggodagaid berrii juogadit, nu ahte
buohkat geat dárbbašedje dan, galge oažžut vuoiggalaš ja buori
oasi ealiheapmái. Oažžu roahkka dadjat ahte govvideaddji mállen
Finnmárkkus, go lea sáhka vuotnaássiid rahčamis lagas bivdobáikkiid
várjaleamis aktiivvalaš neavvuid vuostá, álggahuvvui juo 1900-logu
álggogeahčen.

7.15.6Vuosteháhku feastonuohttumii

Feastonuohtti bivdoneavvun lea guhkit áiggiid čađa šaddan danin mii
lea dál. Mearaguollehivvodaga dihte leat jahkečuđiid čađa biddjon
olu gáržžideamit Oarje-Eurohpá feastonuohttebivdui (Iversen 1937: 7
ff). Veahkkeneavvu lea ovdalis čilgejuvvon "nuohtteseahkkan máid
gesset botni mielde johtti fatnasiin. Bivdoneavvu lea dánska
snoranuohti 414  sullasaš" (Iversen 1937: 5).

Ođđaáigásaš feastonuohttun dámpafatnasiiguin ovdánii hui olu
Stuorra Británnias 1800-logu loahpageahčen. Jagi 1900:s ledje lagabui
1 350 dákkár feastonuohttefatnasa 415  (Iversen 1937: 14). Norggas maid
álge feastonuohttumiin. Eanas guollebivdit goitge váivahuvve dáinna
bivdovugiin. Jahkečuođimolsuma birrasiid lei ášši šaddan
áigeguovdilin maiddái Finnmárkku guolástuspolitihkalaš
ságastallamis. Báikkálaš vuostečállosis bođii várra dat oaidnu
ovdan mii eanas olbmuin lei. Doppe celkojuvvui ahte feastonuohttuma
bealušteaddjit eanas eai beroštan das ahte oaččui go Finnmárkku
iežas álbmot oasi ge dán bivddus. Dát olbmot gehčče namalassii
"... Finnmárkkuábi dušše speajárlágan bivddu váste."
(Fálesráfáiduhttinlávdegoddi 1902: 57.)

Doppe oaivvildedje muđui ahte Finnmárkku guolástusat bibme maiddái
oallugiid Romssa ja Nordlándda ássiin. Jus olles riika galggašii
Finnmárkku ribadit "dán speadjamis, livčče gusa bohčan varaide. Ii
áhpebivdu guhkkin eret gáttis sáhte goasse boahtit Finnmárkku oallut
vuonaid riddobivddu sadjái."

Loahppa lei hui čielggas: "Vuotna- ja riddobivdu lea buohkaid bivdu,
áhpebivdu áhpecoaganiin 416  dámpafatnasiiguin ja eará divrras
fatnasiiguin lea dušše kapitalisttaide ja sin bálvváide..."
(Fálesráfáiduhttinlávdegoddi 1902: 58).

Maiddái ámtaeiseválddit dorjo feastonuohttunneavvuid vuosttaldeami,
maŋŋel go Várggáid guolástussearvi meannudii ášši 1905:s. Sii
ávžžuhedje eiseválddiid gieldit feastonuohtásteami, dan dihte go
feastonuohtásteaddjit eará guovlluin bohte Finnmárkui. Doppe sii bivde
gáddeguoraid ja mohkiid. Dát billistii báikkálaš guolásteddjiid
bivddu. Várggáid guolástussearvi lei čielgasit vásihan ahte
feastonuohtti gáttiid lahka billistii birrajagi guollehivvodaga mearas
(FAF 1905, Ášši 67).

Maŋŋel go ámta lei ožžon cealkámušaid buot Finnmárkku
suohkanstivrrain, earret siseatnansuohkaniin, mearridii ámtadiggi
1906:s ahte feastonuohtásteapmi Finnmárkku riddogáttiin lei vahágin
eará guolástusaide ja guollehivvodagaide, earenoamážit
bodneguliide. Gonagas berrii dan dihte čađahit birrajagigildosa
feastonuohtásteapmái territoriálrájiid 417  siskkobealde Finnmárkku
rittuin. Dušše bearráigehččojuvvon geahččalanbivdu dahje iskamat
galge dán gildosa olggobeallái (FAF 1906, ášši 34).

1908:s mearriduvvui vuosttaš feastonuohtástanláhka. Doppe gildojuvvui
feastonuohti geassin guovllurájiid siskkobealde. Seammá jagi
juolluduvvodedje ruđat sáddet militearafatnasiid 418  bearráigeahččat
Finnmárkku guolástusaid (Christensen 1991: 623).

Ámtadiggi gal čuovui feastonuohtástanášši hui
dárkilit. Diggečoahkkimii 1912:s bođii telegráfalaš diehtu dan
birra go ledje "feastonuohttefatnasat guovllurájiid
siskkobealde". Ámtamánni oaččui bargun bivdit ráđđehusa sáddet
bearráigeahččofatnasiid davás (FAF 1912, ášši 29).

7.15.7 Lassáneaddji sallitbivdu - industriála doaibma

Berre maid namuhit sallitbivddu teknologiija ođasteami oktavuođas,
ja vuostelasvuođaid máid dat mielddisbuvttii báikkálaš
resursageavaheapmái jahkečuođi molsuma birrasiid. Ii lean nu stuora
sallitbivdu Finnmárkkus ovdal, muhto ii dat lean goitge
ođas. 1740-jagiin ledje juo oaidnán Báhčaveaisápmelaččaid bivdime
salliha vuovdima váste, "Nuohtte-Firpmiin" ("Nod-Garn"). Lei várra
muhtun lágan gáddenuohtti.419 Dát bivdu lei Báhčaveaivuonas. Measta
juohke jagi bohte ruoššat Guoládagas njeljiin gitta čiežain smávit
borjjasfatnasiiguin 420  mat ledje 5/6 leastta stuoru (1 leasta = 2,08
tn.) (sic), oastit sallihiid Báhčaveaisápmelaččain (Schnitler III,
alm. 1985: 74). Rikkis sallitvuonat, ja unnit eambbo guollebivdu veahá
vuovdima váste namuhuvvo maid eará báikkiin. Ii goitge šaddagoađe
stuorit sallitbivdu ovdal 1800-logu loahpageahčen.

Ovdamearkan mannolahkii namuhuvvo Láhppi (vrd. Samuelsberg 1983:
120-129). Doppe várra váldojuvvojedje vuosttaš sallitnuohtit atnui
báikkálaččat 1880-jagiid álggogeahčen ja ledje dássedis geavahusas
čuovvovaš jagiid. Muhto easkka 1898:s dovdagohte Láhppiolbmot ja
eará riddo- ja vuotnaássit dan mii maŋŋelis bođii. Dan jagi
deaividii hui buorre sallitbivdu Ákšovuonas. Dása oasálaste 110
nuohttesearvvi ja 180 fierbmefatnasa, oktiibuot 2 520` olbmáin. Guoli
árvu árvvoštallui 858 000 kr. Dás manai 718 000 kr
guossebivdiide. Harald Samuelsberga Láhpi giligirjjis gávnnahuvvo ahte
"...vuotnaássit ja suohkana guollebivdit ožžo unnimus oasi dán
vallji bivddus." (Samuelsberg 1983: 121). Ártan dása lei go hárváin
ledje sallitfierpmit. Sis geain ledje dákkárat, eai ge lean nu galle
fierpmi. Dasto eai lean olles suohkanis eambbo go 3-4 nuohttedoalu 421 .

Vuosttaš gáddenuohttedoalut Finnmárkkus bivde dábálaččat dušše
iežaset vuonas dahje lagamus ránnávuonas. Sallitguolástusas lei nappo
seammá dilli go sáide- ja dorskeguolástusain. Vuotnabivdit bivde
ovddemustá iežaset lagasbirrasis dahje ráddjejuvvon guovlluin. Ii
lean dábálaš vuolgit guhkás guollebivdui.

Guollebivdit geat bohte lullelis, sirddášedje eambbo. Sis ledje
stuorit fatnasat main ieža sáhtte orrut. Dámpafatnasiiguin dávjá
gesse sallitfatnasiid. Sii ohce salliha doppe gos lei
gávdnamis. Muhtun Finnmárkku guolásteaddjit dahke
seammaládje. Vuosttaš mohtorfatnasiid "idjademiid" váste
guollebivddus, oste Láhppái 1906:s dahje 1907:s. Dáidda guollebivdiide
šattai dál viidát doaibmaguovlu 422  go iežaset vuotna. Dát lei amas
dan heiveheapmái mii dassážii lei leamaš.

Jahkečuođi molsuma rádjái lei sallit eanemustá borramuššan
adnon. Maiddái dát galggai rievdat, go rikkis ruhtaluvvejeaddjit 423 
fuomášedje dan vejolašvuođa movt salliha industriálaččat sáhtii
atnit, ja millet dan jáffun ja oljun. 1898:s huksejuvvui dákkár
ráhkadandoaimmahus 424  Svolværai. Fargga dát osttii maid Finnmárkku
sallihiid. 1903:s juo fievrrededje salliha Ákšovuonas dán
ráhkadandoaimmahussii.

Vuosttaš sallitráhkadandoaimmahus Finnmárkkus lei várra dat mii
huksejuvvui Johkii Láhppái 1912-13:s. Dovddus Njårdráhkadandoaimmahus
huksejuvvui Ákšovutnii veahá maŋŋel, 1917-18:s. Dát doaimmat ledje
álgun, ja vuođđun dan duohta ávkkálaš sallitriggodaga industriála
geavaheapmái Finnmárkkus.

Nu go eará guolástusaid dáfus ge ledje dál nai soapmásat geat oidne
várálašvuođaid maiddái sallitbivddus. Muhtun Lofuohta guollesearvi
gáibidii 1904:s juo industriála sallitgeavaheami
gildosa. Oaiveákkasteapmin lei ahte dákkár doaibma billista
guollehivvodaga, ja šaddá váttisin oažžut salliha seaktin. Dáin
ovddeš "industriguolásteami" vuosttaldeddjiin lei, nu go dál diehtit,
surgadis duohta ipmardus guollehivvodaga birra.

7.15.8Ođđa teknologiija dagaha iešguđetláganvuođaid

Finnmárkku guollefatnasiid ođasteapmi mii álggahuvvui 1905
vealgeásahusa bokte, dagahii vuođu iešguđetlágan ovdáneapmái riddo-
ja vuotnaguovlluin. Riddoguovllut ožžo, nugo leat gullan, measta
buot almmolaš juolludemiid dán "ođastahttindoaimmas". Dát váikkuhii
dieđusge dasa máid dan rájes nagodedje bivdit mearas.

Sii geat bivde smávit fatnasiiguin main ii lean mohtor, oaivvildedje
iežaset bargodilálašvuođaid garrasit hedjonan, ja dan muitaledje
maid máŋgga oktavuođas. 1909:s muitaluvvui Bierggis ahte bivdu gal
lei oalle buorre, muhto lei hui unnán dienas heajos hattiid
dihte. Sámi áviissas "Sagai Muittalægjes" lei lohkkiidčálus mas
oaivvilduvvui ahte dát lei skeittáid ja guolledámppaid sivva, go sii
bukte nu olu guoli. Sii sáhtte borjjastit vaikko man goalkin, ja
mannat nu guhkás go háliidedje. Dáinna lágiin sii ledje buktán nu olu
guoli gáddái go ain ledje buorit hattit, ahte borjjasfatnasat ožžo
jur dan meare ahte birgejedje. Eai han sii ollen nu jođánit, eai ge
nu guhkás, go stuora fatnasat. Čálli oaivvildii ahte olbmot galge
searvat gildosa oažžut dáidda. Muđui šattale sii nealgut geat eai
nagodan háhkat skeittáid (SM, nr. 15. 1907. Dat. Biergi 4.7. seammá
jagi).

Mohtorfatnasat gal gulle ain ovdal 1910 eanas ámtta olggobeallái. Ii
Finnmárkku 1905 vealgeásahus, mii ii lean ge álggos jurddašuvvon
mohtorfatnasiid ruhtadeapmái, eai ge eará dilálašvuođat, sáhttán
dagahit nu jođánis mekaniserema go dan mii rittuin lulás
dáhpáhuvai. Easkka 1910 birrasiid boahtegohte mohtorat duođas maiddái
Finnmárkui. 1909:s ledje 22 mohtorfatnasa ámttas, 1910:s 49, 1911:s
112, 1912:s 202, 1913:s 294, ja 1914:s 450. 1920:s ledje juo olles 1
117 mohtorfatnasa (Solhaug 1977: 20).

"Sagai Muittalægje" gáldodieđuid mielde dagahii ođasteapmi ja
mekaniseren váttis dilálašvuođaid maiddái eará báikkiin go
Bierggis. Sieidavuonas olggumus Deanuvuonas biegui muhtun
smávvafanasbivdi 425  1909:s go stuora fatnasat čoahkkanedje dohko
geasset ja bivde eambbo go ruoššat nagodedje vuostá
váldit. Smávvafatnasaččat eai beassan lahka ge ruošša fatnasiid
ovdal go dat ledje dievvan, eai ge šat váldán eambbo guoli. Čálli
jearai loahpas mainna olbmot galge eallit, go eai šat dábuhan
jáfuid. Čálli ávžžuhii dasto vuosttaš sápmelačča Stuoradikkis,
Isak Saba, bargat áššiin (SM. 15.12.1909).

Maiddái Oarje-Finnmárkkus ledje stuora fatnasat váttisvuohtan smávit
fatnasiidda. "Lidnavuonas" (Lerresfjorden) muitaledje stuora
váttisvuođaid bohciidan bistevaš heajos bivddu geažil. Gávpeolbmát
eai šat bidjan gálvvu vealggás, earret skeittábargiide. Alddiineaset
ii lean ráđđi háhkat dákkár fatnasiid. Sii fertejedje dušše gullat
Nuorta-Finnmárkku buori bivddu birra. Sin fatnasat ledje beare smávvát
dohko vuolgit. Son gii čálii dán, anii boahtteáiggi ja báikki ássama
dili hui seavdnjadin, nu guhká go alddiineaset ii lean ráđđi háhkat
skeittáid (SM. 1.10.1910).

Smávvafatnasiid guollebivdiide lei earenoamáš heittot go ollislaš
guollebivdonávccaid 426  lassáneapmi maiddái dagahii váttisvuođaid
pomorgávppašeamis - man nala sii ledje iežaset ekonomalaš vuođu
huksen. Johs. Falkenberga Lágesvuonservvodaga válddahallan čájeha
omd. ahte ruoššagávpašeami mávssolašvuohta lei unnume ovtta gaskka
ovdal vuosttaš máilmmisoađi (Falkenberg 1914). Dát lea
jáhkehahtti. Olu ovttasdoaibmi 427  oasit dagahedje heajut dili. Okta
dáin lei várra go unnimus fatnasiin unno njuolggo
gávppašanvejolašvuođat ruoššaiguin.

Dat bođii ruoššaid oastinvugiin mii lei bisson doloža rájes
juo. Ruošša borjjasfatnasat 428  ledje bieđganan vuonaide gos oste
guliid. Dasto čoahkkanedje dohko gos eanemus guolli lei
oažžumis. Ee. ledje Hammerfeasttas leamaš olu ruoššat 1909:s,
muhto Porsáŋgguvuonas eai gal lean fitnan. Lohkkiidreive mii dán
muitalii "Sagai Muittalægjái", árvalii ahte guollebivdit berrejedje
telegraferet 429  ruošša konsulii oažžut ruoššaskiippaid 430 
vutnii. Nu sáhtte jođihit dan guoli mii sis lei (SM, 1.10.1909).

Deanuvuonas lea hui bures duođaštuvvon ahte oste eambbo ja eambbo
dušše ovttahat báikkis. Vuosttaš máilmmisoađi rádjái čoahkkanedje
pomorfatnasat measta aivve Sieidevutnii. Báikki dilálašvuođaid válde
máŋgii ovdan "Sagai Muittalægjes". Doppe oaivvildedje smávit
fatnasiid šaddan gillájeaddjin. Muhtomin ledje dát šaddan jorggihit
fas, guliid vuovdekeahttá, go ruoššat oste ovddemustá stuorimus
vuvdiin, skeittáin. Guolli livččii leamaš doarvái siskelis,
ee. Lákkus ja Nuoris, muhto daid fertii doalvut Sieidevutnii mii lei
máŋga beanagullama duohken. Valjit guollebuktima dihte sáhtte sii
geat dáin vuonain bohte, šaddat vuordit vel moadde beaivvi ovdal
besse guoli vuovdit, ja dalle heajos haddái (SM, 15.5.1910).

Dán mannolahkii ledje eanet sivat. Guollefatnasiid ođastuhttin
lullelis, ja maiddái Finnmárkkurittuin, lei sihkkarit
guovddážis. Ruošša guolleoastit gávnnahedje eanemus gánnáhahttin
ovttahat báikkis orrut ja vuostáiváldit stuorit hivvodagaid unnit
fanaslogus, vai jođánepmosit guorpmi ožžo. Dát šattai vejolažžan
go guollefatnasat sturro ja mohtorat bohte.

Nuppi dáfus ledje áššit main vuohttá ahte guollebivdonávccaid
lassáneapmi ja davviguolástusaid mekaniseren maiddái dagahedje duohta
márkanviidáneami nuorttas Ruššii. Ruošša gávpeolbmát
geavahišgohte stuorit fatnasiid jahkečuođi molsuma
birrasiid. Dábálaš loađjáid mat suvde 60-80 000 kg, lonuhedje
skiippaiguin mat suvde 120-250 000 kg (Korneliussen 1968: 361).

Dákkár fatnasat eai sáhttán smávva vuonažiin orrut ja ballat ahte eai
ožžon fatnasa dievvat guliiguin. Eai ge sii beroštan smávvát
vuovdit jáfuid. Riddo- ja áhpeguolástanfatnasiid guollebivdonávccaid
buorideapmái vástidedje nappo ruošša oastimat.

Dán mannolaga oaidnit čielgasit statistihkain. 1901 ja 1912 loguid
mielde lassánii gávpevuovdinárvu Finnmárkkus ja Romssas Ruššii 3,7
miljovnnas 6,9 milljovnna kr, mii lei measta duppalastin. Dákkár
gálvovuovdinlassáneapmi ii báljo livčče leamaš vejolaš stuorit
bivdo- ja fievrredannávccaid lassáneami haga. Muhto dat
mielddisbuvttii maiddái báikkálaš hámádatrievdademiid 431  mat
ovddemustá čuhce sidjiide geain pomorgávppašeapmi lei
ealihanvuođđun.

7.15.9Seaktedábuhandilli čohkkii bivddu ja ostiid

Nu viiddis guovllus go Finnmárkkus ledje dieđusge maiddái eambbo
báikkálaš ja guovllulaš árttat dása go geassebivdu smávit
fatnasiidda orui šaddame unnit gánnáhahttin ovdalaš vuosttaš
máilmmisoađi. Deanuvuonas lei ovdamearkka dihte seaktedábuheapmi
dákkár báikkálaš ággan dasa go oastit čoahkkanedje vuona
olggumussii.

Dán vuonas ii lean ge sáidi deaŧalaččamus geasseguolli, muhto
baicca dorski ja juksu. Dan dihte lei liidnábivdu
dábálaččamus. Ovdal, sullii 1905 rádjái, ledje guollebivdit dábuhan
seavtti go goivo sivlla Deanunjálmmi sáttobotnis (vrd. Saraksen
1979). Dan dihte bivde dávjá siskkimusas vuonas, lahka buoremus
seakteriggodagaid. Ruoššain lei dalle nappo bággu boahtit dohko gos
guolit ja guollebivdit ledje. Eatnasat dábuhedje oalle álkit
dálvejáfu, go juohke guollebivdi fal ieš dábuhii seavtti (SM
1.3.1910).

Maŋŋel 1905 nuohttugohte olu sivlla Deanunjálmmis. Sivlla bidje
dasto mohtorskeittáide ja dolvo Sieidevutnii ja eará
guollebivdohápmaniidda vuovdemassii. Nu šattai dohko čoahkkebivdu,
ja ruoššat heite mannamis vuonaid sisa. Dan dihte fertejedje maid
unnit fatnasat eambbo vel go ovdal, mannat earenoamážit dán
namuhuvvon guollebivdohápmanii.

Seaktehattit dagahedje hirbmat duhtameahttunvuođa. 1 sivlagássas
berre skeittát 20-30 kr, dahje 4-5 kr skálus. Sii geat eai nagodan
oastit olles gássa, fertejedje dávjá birget seavtti haga. Sivlavuovdit
eai oba gillen ge mihtidit nu unnán go ovtta skálu dievva - "ja daina
lagin baccek manga geafhes olmus rievo sevtitaga".

Son guhte dán čálii "Sagai Muittalægjai", Amund Johnsen, Deanodagas
(Vestertana), anii dán aktoráđđen seaktedábuheami hui heittohin:
Olbmot geain juo lei heajos ráđđi, šadde dál kássábiepmahassan 432 
dainna go sivlavuovdit láhttejedje dego hearrát. Sii bidje ieža
hattiid nu bajás go vejolaš, ja njorrejedje ovdal sivlla merrii go
vuolidit hatti. Son einnostii ahte dušše mohtorskeittát mat ieža
sáhtte viežžat sivlla njuolga nuohttedoaluin Deanunjálmmis,
dábuhedje seavtti. Vuotnaássit berreše dan dihte geahččat dobbelii
go dušše iežaset čázetnjuniide, ja gáibidit gildojuvvot dákkár
sivlanuohtásteami.

Amund Johnsen čájehii dáinnalágiin juste movt maid lávejedje
Finnmárkku vuotnariggodagaid geavahit: Vuotnaálbmot bealuštii
gánnáhahtti báikkálaš guolásteami guosseguollebivdiid gilvvu vuostá,
stuora doaluid dahje ođđa teknologiija vuostá. Son oaivvildii ahte
sivlanuohttungielddus ii livčče vahágahttan stuorit fatnasiid. Ábis
ii lean guolli nu seaktoránto. Doppe sáhtii seammá bures atnit eará
seavtti go sivlla. Unnit fatnasiidda, mat fertejedje orrut vuonain gos
guolli lei ránttot, lei sivla áibbas dárbbašlaš seaktin. Son gal
doaivvui Deanuvuona vuotnaguovlluid beassat váttisvuođain, ja
ávžžuhii čuovvovačča: "Dii badjelgehččojuvvomat, čurvejehket
nu jitnosit ahte suohkanstivra, ja vel Stuoradiggi ge gullá
din". (SM. 1.3.1910.)

Maiddái eará sápmelaččat Deanus čálle 1910 birrasiid "Sagai
Muittalægjái" ahte go fal sivlanuohttun gildojuvvošii, boađáše
ruoššat fas smávit hámmaniidda.

Muitaluvvui ahte 1910 jagiin bukte nu olu sivlla seaktin stuorit
liidnafatnasiidda Sieidevuonas, ahte dát dušše goivo
guollehivvodagaid ábis. Smávvafanasbivdit dušše oidne gáttis go
áhpebivdit devde ruoššafatnasiid. Eai mediadoaibmi sápmelaččat gal
háliidan stuora fatnasiid gieldit bivdimis, dahje guliid oažžumis,
muhto oaivvildedje ahte sii galget birget seavtti (sivlla)
haga. Stuora fatnasat sáhtte doalvut guliid vaikko gosa. Dan eai
sáhttán smávit fatnasat dahkat. Sii fertejedje orrut vuonain. Dan
áigge go ruoššat lávejedje boahtit vuonaide, ožžo sii álo
dálvejáfuid, muitaluvvui (SM, 15.5.1910).

7.16MEARALUOSSABIVDU

Finnmárkku johkaluossabivdu ferte leat hui áigahaš. Čálalaš gálduid
bokte sáhttit čuovvut dan 1500-logu loahpas ja 1600-logu álggu
rájes. Guovddáš čázádagat ledje Deatnu ja Álttáeatnu, muhto
Njávdánjohka ja Porsáŋggujogat ledje maid deaŧalaččamusaid
searvvis.

Vaikko eai gávdno ge seammalágan dieđut mearaluossabivddu birra, de
gávdnojit goitge gáldut mat muitalit leamaš muhtun ráje
mearaluossabivddu muhtun Finnmárkkuvuonain 1700-logus. Muhtun
guovlluin, ee. Várjjatvuona davábealde, ledje álggos sápmelaččat
geat mearas bivde luosa, ja dáččat álge easkka maŋŋel (Kolsrud
1961: 52). Dan áigge gáldut dálá Mátta-Várjjagis, addet seammá
gova. Doppe lea áibbas čielggas ahte nuortalaččat 433  bivde luosaid
mearas 1740 birrasiid juo. Dán diehtit Peter Schnitlera vuđolaš
iskamiid bokte ovdalaš 1751 rádješiehtadusa Ruoŧain.

Su vihtanat muitaledje dalle ahte Báhčaveaisápmelaččat bivde luosa
Báhčaveajis ja lagas vuonain. Guoli vuvde Norgga gávppolaččaide
Čáhcesullos. Beahcánsápmelaččat bivde Vuorjánjogas ja
Uvdovuonas. Doppe sii bivde iehččaneaset - "... Dáččat eai leat
dása searvan." (Schnitler III alm. 1985: 74/76).

Dat mii lea vel hui miellagiddevaš johka- ja vuotnaluossabivddus dálá
Máttá-Várjjagis 1740-jagiin, lea go sápmelaččain doppe, Schnitlera
sátneoaivila mielde, lei sierra vuoigatvuohta dan bivdui. Nu lei maid
Njeavdánis. Eará mearrariggodagaid dán guovllu vuonain gal atne
maiddái dáččat Várjjatvuona davábealde.

Go Norgga ja Ruošša rádji biddjojuvvui 1826:s, bivde
Báhčaveaisápmelaččat ain gánnáhahtti ládje Ruovdavuonas ja
Báhčaveaivuonas. Dán bivddu atne nu doložin ahte dán joatkima
vuoigatvuohta celkui 7. artihkkalis 1826 rádjesoahpamušas, ja
duođaštuvvui vel protokollas miessemánu 14.b. 1834, 2. čuoggás,
vaikko Báhčaveaisápmelaččat juo ledje šaddan dušše ruošša
vuollásažžan (Báhčaveaisápmelaččaid luossabivddu birra: Geahča
Tanner 1919: 115-121, Guolástusbearráigeahčči 1887-90: 238-243,
Andresen 1983).

7.16.11800-lohku

1700-logu loahpageahčen čálii ámtamánni Sommerfeldt ahte " Luosa
gesset Nuhtiin Gáttis".  (Sommerfeldt 1799-1800: 131). Maiddái eará
dieđut geažuhit ahte mearaluossabivdu lei ovdáneame
Finnmárkkus. Fanasmátkkošteaddji Lágesvuonas 1827:s, muitala
duhtavašvuođain ahte "Gievkkanii buktojuvvui measta juohke Beaivvi
buorre, varas Luossa, máid oste muhtun Sápmelaččain, geat duollet
dálle manne Vuona meaddel" (Keilhau 1831: 82). Eai nu olu gal sáhte
almmotge bivdán mearaluosa dan áigge (vrd. Guolástusbearráigeahčči
1880-82: 86).

Lea váttis dadjat juste makkár veahkkeneavvuid
geavahedje. Finnmárkkulávdegoddi mii attii iežas čielggadusa 1826:s,
čálii ovdamearkka dihte ahte "Luossavárpi 434 " lei áibbas amas
Finnmárkkus (Budstikken 1830: 253). 1835:s muitaluvvui fas ahte
"... Vuonain bivdet Luosa Nuhtiin..." (Kraft 1835: 574). Dát duođašta
ahte lea leamaš dássedis mearaluossabivdu, vaikko gálduin gal muđui
lea čállon unnán dan birra. Čilgehussan dása sáhttá leahkit ahte ii
makkárge almmolaš ásahussii čálihuvvon bivdu, go sálteluosa vuvde
njuolga ruoššaide oktan eará sálteguliiguin. Dát dilli lei ain
1870-jagiin (Solhaug II 1976: 539). Jáhkkimis leat sálteguolit
fárpaliin vuvdojuvvon pomorgávppašeames dassážii go dát nogai
vuosttaš máilmmisoađi birrasiid. Vásedin luossaoastin viidáset
vuovdima váste ii lean Finmárkkus ovdal jahkečuođi molsuma birrasiid
(Solhaug II 1976: 559).

7.16.2Dálveluossabivdu

Beroštahttin Finnmárkku mearaluossabivddus 1800-logu gaskkamutto
rájes, lea ahte muhtun báikkiin lei dat dálvebivdun. 1849:s dieđihii
Nuorta-Finnmárkku fáldi ahte dan dálvve ledje goddán "... oalle stuora
Luossahivvodagaid Várjjatvuonas." Son árvvoštalai ahte jus dát bivdu
jotkui, šattašii dat deaŧalažžan vuotnaássiide. Son ákkastii vel
dainna ahte Várjjatvuotna ii lean njuolggo oktavuođas makkárge
čielga luossajogain, nu ahte dábálaš ráfáiduhttinmearrádusaide
sierralobi addin ii vahágahtáše ámtta luossabivddu muđui (ØVDF 1849:
11).

Nuorta- ja Oarje-Finnmárkku guovlluovdagoddi 435  mearridii dan vuođul
ohcat gonagasas sierralobi Várjjatvutnii 1. paragrafas borgemánu
17.b. 1848 lágas, luosa ja mearadápmoha ráfáiduhttináiggi birra (ØVDF
1849: 12). Dán ohcamii mieđihedje gonagaslaš resolušuvnnas
suoidnemánu 12.b. 1850 (ØVDF 1851: 2). Doppe mearriduvvui dábálaš
ráfáiduhttinmearrádusat eai galgan gustot Várjjatvuona luossabivdui.

7.16.3Gáidánuohtit 436 

Gáidánuohttun ja roahkkefierbmun álggahuvvoje árvvusge 1860-jagiin,
jus fal galgá ámtamánni viđajagidieđáhusaid vuođul geahččat
dan. Vuosttaš jagiid fertejit eanemus leamaš roahkkefierpmit dahje
sullasaš veahkkeneavvut. Mátta-Várjjagis orru maid leamaš nu ahte
oallugat geat doppe álge luossabivdduin, bivdigohte
Báhčaveaisápmelaččaid vuogi mielde. Lei gáddenuohti sullasaš
ráhkkanus - nuohtti lei dego dávgin čavgejuvvon gáttis. Guollebivdit
sáhtte oaidnit go luossa manai nuohttái, ja dasto geassit iežaset
lusa dan (Tanner 1929: 118).

Gáidánuohttun Finnmárkkus álggahuvvui olggobeale
báidnimiin. Trøndelága (Foslandsosen) guollebivdit jerre 1869:s ámttas
luossabivddu álggaheami vejolašvuođaid birra Deanuvuonas (SAT. FA. S
II. Pk. 87. jb. 1870). Boađusin lei ahte guosseguollebivdit
álggahedje gáidánuohttuma. Ámtamánni čállá 1870:s ahte su dieđu
mielde eai lean ámtta ássit gáidánuhtiin bivdán ovdal dan, muhto
muhtun Troanddinlaččat ledje dáinna lágiin bivdán Mátta-Várjjagis ja
Deanus (SAK. kpb. 25.8.1870). Maiddái ámtta viđajagidieđuin
muitaluvvo ahte 1860-jagiid loahpageahčen álggahedje "Nordlándda ja
Davit Troandin Ámttaid" olbmot gáidánuohttuma Deanunjálmmis (FAB
1866-70: 25).

Guolástusbearráigeahčči dieđuin 1880-82 jagiid ovddas orro
gáidánuohttun álggahuvvon guđa Finnmárkku suohkanis, muhto lohku lei
goitge hui vuollin ja 1882:s eai lean go sullii 10 suohkana
(F.insp. 1880-82, čuovus nr. 10). Dan rájes ovdánii jođánit. Eanas
guollehivvodat ja luossabivddu árvu jorai veahážiid mielde jogas
merrii, go dađistaga eanebut álggahedje luossadoalu mearas. 1886-90
viđajagidieđuin gávnnahii ámtamánni ahte mearaluossabivddu árvu juo
lei dan guolleárvvu meaddel mannan máid jogain godde (FAB 1886-90:
21).

7.16.4Luossagolgadangielddus

Maiddái luossabivddus vásihedje dakka maŋŋel jahkečuođimolsuma
mannolaga mii adnui várálažžan sihke riggodatvuđđui, johkabivdui
ja mearabivdui gittaneavvuiguin 437 . Dat lei luossagolgadeapmi mearas,
mainna lágiin ovddemustá lulli guossefatnasat bivde. Máŋgga ládje lei
dát buohtalassan dasa mii eará guolástusain dáhpáhuvai, go
guossebivdit ođastuvvon ja buoriduvvon teknologiijain oasálastigohte
báikkálaš riggodatgeavaheapmái.

Boarráseamos dieđuid luossagolgadeami birra gávdnat
guolástusbearráigeahčči čállosiin jahkečuođi molsuma
birrasiid. Daid bokte orru bivdu vuolgán Drammenvuonas. 1906:s álge
golgadit Troanddinvuonas maid. Bivde nu bures 1907 ja 1908 jagiid ahte
bivdu ovdánii garrasit eará Trøndelága guovlluin, ja
"Nuorta-Finnmárkkus". Dan jagi galget riikkas leamaš 200 fanassearvvi
mat bivde dáinna lágiin. (F.insp.. 1907-08: 17).

Guolástusbearráigeahčči dovddahii ahte son balai hui olu dan ođđa
bivddu váikkuhusain. Son anii ođđa bivdoneavvu várálažžan "sihke
boarrásit vuoigatvuođaguddiide ja luosa goargŋumii gođđobáikkiide
čázádagain, ja dan bokte luossabivddu boahtteáigái."
(F.insp.1907-1908: 17).

Mearrideaddji eiseválddit ledje ovttaoaivilis hehttet dán sávakeahtes
bivdovuogi. Juovlamánu 19.b. 1908 juo gildojuvvui luossagolgadeapmi
miessemánu 1.b. rájes suoidnemánu 31.b. rádjái siskkit Várjjatvuonas
ja Mátta-Várjjatvuonain (Guolástusbearráigeahčči 1907-08: 18).

Deanuvuonas gildojuvvui luossanuohttun ja golgadeapmi juo 1901:s
mearriduvvon báikkis Deanunjálmmi olggobealde. Sivlanuohtti 438  -
gáddenuohtti mainna seaktesivlla 439  bivde - gal goitge lei lobálaš
(Kgl.res. cuoŋománu 18.b. 1900). Mearagolgadeami lassáneami dihte
mearriduvvui gielddusavádat 440  gonagaslaš resolušuvnna bokte
juovlamanu 2.b. 1909, "Sieidevuonas Kvitnes 441  nammasaš njárgii"
(F.insp. 1909: 22). Nappo lei olles viiddis Deanuvuonas
luossagolgadangielddus.

Mearaluosa golgadeapmi ii adnon čuovvovaš jagiid
váttisvuohtan. Eiseválddiid čavga mearrádus hehttii dán bivddu guhkit
áiggiid. Dalá teknologiijain ja árppuiguin ii dáidán golgadeapmi
gánnáhahttin vuonaid olggobealde, buriid luossajohnjálmmiid 442  lahka.

Vuosttaš máilmmisoađi rádjái lei ge mearaluossabivddu vuođđu
biddjon. Gittaneavvut ledje šaddan dábálažžan, ja 1912:s ledje 759
gáidánuohti. Dan jagi leat statistihka mielde bivdán 88 000 kg
(F.insp. 1912-13: 53, 55).

Muhtun vuotnaguovlluin bivde luosaid sihke giđđat ja
čakčat. Gonagaslaš resolušuvnna bokte juovlamánu 2.b. 1909
viiddiduvvui omd. Várjjatvuona mearaluossaáigodat almmolaččat
maiddái golggotmánnui ja skábmamánnui (F.insp. 1909-10:
21). Luossabivdu lei nappo šaddan deaŧalažžan oallut vuotna- ja
riddoguovlluin Finnmárkkus ovdal vuosttaš máilmmisoađi juo, ja
šattai hui mávssolažžan soahtegaskaáiggi 443 , maŋŋel go
pomorgávppašeapmi nogai.

7.17 MEARANJIČČEHASAT 444  - FÁLESBIVDU

Mearariggodagaid geavaheamis lea lunddolaš namuhit
mearanjiččehasaid. Buot dáid bivde ja ledje bivdán guhká ovdal
vuosttaš gávpefálesbivddu 445  15- ja 1600-logus. Oaidnit oalle viiddis
doaimma Københámmanis 1600-logu álggus čállon lobiin fálesbivdui
Finnmárkku olggobealde. Earenoamáš olu lobiid adde jagiin maŋŋel
1613 (Juel 1889: 165/171). Sáhttá leamaš čanastat dasa go
dánska-norgga stáhtas lei olles duopmováldi davvi riddo- ja
vuotnaguovlluin, Kalmarsoađi ja Knæredráfi maŋŋel (vrd. kap. 3.3.).

Čállosiin leat gal unnán dieđut dás movt ja gos bivde vuovdima
váste. Maiddái lea gaskavuohta báikkálaš álbmoga, namalassii
sápmelaččaid fálesbivdui, eahpečielggas. Eat ge dieđe guđe muddui
olggobealolbmot hehttejedje sin bivddu. 1660-jagiin muitalii
itálialaš Francesco Negri ahte sápmelaččat manne jahkásaččat
Jiekŋamerrii fálesbivdui, gitta Svalbárdii. Dán dieđu ii sáhte
ovttatmanu hilgut, vaikko dás sáhttet dan seaguhan iešguđet
eurohpálaš servviid 446  bivdduin (Gjessing 1955: 24). Dát árra
gávpefálesbivdu nogai unnit eambbo 1600-logu loahpageahčen, nu ahte
dušše báikkálaš sámi bivdu vel bázii. 1694:s čilgejuvvui
Várjjatsápmelaččaid earenoamáš bivdovuohki hui dárkilit. Ferte gal
maid leamaš hui gánnáhahtti daid jagiid go deaividii buorre
bivdu. Dát bivdu lei dalle go fáhkanat dahje "Čáhcebeatnagat"447
ullimearas 448  doarridedje fálláid rivtti 449  siskkobeallái mii lei
beanagullanbeali gáttis eret. Dat dávjá cohkkojedje 450  ja "holvo" nu
ahte gullui beanagullanbeali duohkái. Dát lei báikkálaš
sápmelaččaide mearkan čoahkkanit bivdui. Daid smávva fálláid godde
dasto sáittiin 451  dahje ságge muorrasoppiiguin. Bierggu ja fálkká452
borre varasnaga dahje sáltejedje, dahje vuvde dáččaide ja eará
sápmelaččaide. Veahá ártegis diehtu lea ahte juohke Várjjatsápmelaš
mávssii 1/2 pundda guoli muhtun boares Báhčaveaisápmelažžii, Levii,
vai son noaidegoansttaidisguin stivrešii fálláid vuona sisa. Jus
mávssu oaččui rievttes áigái, šattai buorre bivdu. Muđui šattai
heajos bivdu (Knag alm. 1932: 23).

Sápmelaččat bivde maid olu njuorjju ja moršša. Iešguđet
njuorjošlájat fertejit leamaš ealáhusheiveheami guovddážis. Dan
sáhttá ee. oaidnit das go leat earenoamáš olu namahusat njuorjju agi,
sohkabeali, ivnni ja eará mielde. Riddo- ja vuotnaguovlluin leat
maiddái dál ain olu báikenamat main lea earenoamážit njuorjjuin ja
morššain dahkamuš. Eanemus dovddus lea Jiepmaluokta (Hjemmeluft)
Álttás, máilmmidovddus báktesárgosiiguin. Dárogielnama Hjemmeluft leat
botnjan "Jiepmaluovttas", mii lea seammá go njuorjjoluokta.

1700-álggogeahčen dohkkehuvvui almmolaččat ahte bivdu lei
earenoamáš sámi ealáhusheiveheapmi máid galggai suodjalit vahágahtti
gilvvu vuostá. 1702 gávpemearrádusaid 25. §:s lea sierra suodjalus
dihto sámi ealáhusdoaimmaide. Gonagas Københámmanis mearridii ahte
Finnmárkku mearrasápmelaččaid ii movt ge galgan hehttet ii ge
gieldit bivdimis ja johtaleamis, leaččai dál sin diggebáikkiid
siskkobealde dahje olggobealde (FaaB 1702: 85).

Ártan ferte leamaš ahte leat geahččalan hehttehusaid bidjat sámiid
bivdui, maidda gonagas ii mieđihan. Dan dihte deattuhii son sin
bivdovuoigatvuođa.453 Dát ealáhusvuohki lei earenoamášvuohtan
mearragátteássi sápmelaččaide. Jus sin hehttejedje bivdimis,
livčče sii šaddan unnit iešbirgejeaddjin. Jus nu livččii
šaddan, de livččii "Finmarkena Bajásčuožželeami" bajimus
mearrádusaid vuostá - mii lei sihkkarastit ámtta báikkálaš
ealáhuseallima. Dán válddii gonagas vuhtii, čađahettiin almmolaš
njuolggadusaid sihkkarastit bivddu mii lei sámi ealáhusvuođu oassin.

Eai šaddan dušše sápmelaččaid bivdovuoigatvuođat nannejuvvot,
muhto maiddái váldojuvvui seammá paragráfa vuollái mearrádus ahte
várjalit sin gilvvus guosseguollebivdiiguin -
davvimátkkošteddjiiguin. Sidjiide lei garra gielddus njiččehasaid
bivdimii, álohii, eatnan alde dahje čázis. Dán mearrádusa fertet
geahččat sámi bivddu suodjalussan, dan dihte go fásta ássi
sápmelaččat unnán dahje eai oba ge, bivdán
njiččehasaid. Ovdamearkan sáhttá namuhit ahte Goaskinvákki
báhpasuohkanis lei 35 sápmelaččas bissu 1705:s, ja dušše guovtti
dáččas (Richter Hanssen 1990: 113).

1702 Gávpenjuolggadusain ledje goitge moadde gildosa maiddái
sápmelaččaid bivdovuoigatvuođaid dáfus. Sii eai galgan Sállana
láigolihttui 454  oasálastit (njuorjjobivdui), eai ge bohccuid bivdit
Sállanis ja Gádde-Iččáhis. Dasto ii lean lohpi hávdda 455  báhčit
giđđat go lállá, máid juo ledje ovdal gieldán.

Muhto okta ámmátolmmoš anii goitge earenoamážit sámi njuorjjo- ja
nissubivddu váttisvuohtan. Dat lei ámtamánni Collett, guhte humai dan
birra 1757:s. Son oaivvildii ahte mearrasápmelaččat dávjá manne
njuorjjobivdui buoremus guollebivdoáigge, sihke bierggu ja náhki
dihte. Su oaivila mielde livččii sidjiide eambbo gánnáhahttin guoli
bivdit, ja sii gul balde guoli báhčalemiin. Son háliidii heaittihit
dán, ja geažuhii 456  ahte jus sii hilgo guollebivddu johtalemiin ja
"Njuorjo-Beatnagiid ja Nissuid" báhčalemiin, eai galgan eambbo
ruvtta 457  beassat oastit deaŧaleamos guollebivdoáiggi njukčamánu
gaskkamuttos miessemánu gaskkamuddui.

Mearrasápmelaččaid čehppodat dán bivddus lei sihkkarit maiddái
oaiveággan dasa go sii ledje ovddasmanniid 458  searvvis vuosttaš
bivdomátkegottiin 459  mat manne Svalbárdii 1700-loahpageahčen. Lei
ee. mátkegoddi máid sáddejedje Hammerfeasttas 1795:s, mas ledje sihke
"...norgalaš mearrasápmelaččat ja ruoššat." (Nordgård 1920: 51).

Cohkkon ja jápmán fállát ledje maid bivnnuhat. Muitaluvvon lea
omd. ahte Unjárgga ja Čáhcesullo olbmot ledje 1801:s gávdnan
oktiibuot 7 dákkára. Dáid fálkká vuvde dahje geavahedje
"lieksin 460 ". Sápmelaččat borre dán "lievssi" goikeguliin (Rathke
alm. 1907: 145). Várjjatvuotna orru leamaš buoremus
fálesvuotna. Muhto maiddái eará Finnmárkku báikkiid olbmuide ledje
cohkkon fállát mávssolaččat. Muhtun muddui vásedin bivde maid
fálláid. 1816 jagiid lei maid veahá searvebivdu 461 
ee. Álttávuonas. Ovtta jagi ožžo 8 stuora fállá máid visot ledje
stuora áriniin 462  goddán.

Dán bivdovuogis ledje maid heajut bealit. Fális vuojui go árinii
deaivvahalai, ja govddidii fas maŋŋel. Áriniid ledje merken. Go
fális gávdnui, galge almmuhit, vai árina (áriniid) eaiggát sáhtii
dieđihit ja oasis oažžut. Jus ii oktage dieđihan iežas eaiggádin,
oaččui son fállá gii gávnnai dan. Ámtta viđajagidieđuin 1851-55:s
gal muitaluvvo ahte fálesbivdu lei unnon hui olu, ja fállát máid
duollet dálle áriniin báhče, hárve gávdnojedje (Risting 1922:
102/103).

7.17.1Ođđaáigásaš fálesbivdu 1863-1904 - riggodagaid speadjan 463 

Dávjá leat navdán bivdoneavvuid ja -vugiid sivvan dasa go Finnmárkkus
báikkálaččat eai bivdán eambbo fálláid. Giehtaárin 464  vissásit ii
lean buot buoremus bivdoneavvu, muhto dat gal čielgasit lei čájehan
iežas ávkki. Sáhttá dan dihte eahpidit lei go bivdoneavvuid ja
-vugiid eahpedoaibmivuohta 465  mii lei sivvan váilevaš bivdui.

Ii han galgga gáidat das ahte sáhtii leamaš rikkis fáleshivvodaga ja
rikkis guollebivddu oktavuohta masa dološ áigge rájes ledje oskon,
mii goazadii báikkálaš fálesbivdodoaimma. 1820-jagiid loahpageahčen
goit gávdno dat oaidnu ahte fálesbivdu vahágahttá guollebivddu. Sáhttá
leamaš okta ártan dása go báikkálaččat eai bivdán eambbo fálláid
(Risting 1922: 103).

Dáinna duogážiin, ja guolástusaid vuđolaš mávssolašvuođa dihte
Finnmárkkus, gal buorebut sáhttá ipmirdit dan issoras suhtu mii
jođánit bohciidii go Svend Foyn ja su láhkásaččat
industriijalaččat geavahišgohte fálláid. Foyn geahččalii
industriála fálesbivddu Finnmárkkus 1863:s (Johnsen 1959: 110. Go
čuovvovaččat čujuhuvvo dušše siidduide, lea čujuhussan Johnsen
1959). 1869:s huksii iežas fálesvuoššahaga 466  Čáhcesullui. Nuppe
jagi viiddidii fitnodaga goanstaduktaráhkadandoaimmain 467  (s. 201).

Iešguđetlágan duvdimiiguin guovddáš politihkalaš birrasis oaččui
Foyn lága bokte suoidnemánu 15.b. 1839 "Giehtaduodjedoaimma"
("Haandværksdriften") birra, 82. § olis, juoidá máid almmolaččat
gohčodedje pateantan 468  iežas bivdomállii. Duohtavuođas lei dat
10-jahkái aktoriekti 1873 rájes (s. 216 ff). Dán áigodagas lei dušše
okta searvi mii nagodii vuosttaldit su. Dat álggahuvvui Ruovdevutnii
(Jarfjord) Mátta-Várjjagis, vaikko máŋgga juridihkalaš vugiin
geahččaledje bissehit dan ođđa ásahusa (s. 239 ff). Foyn
fápmodilli lei nu ahte son vel ieš ge sáhtii juohkit
doaibmalobiid 469 . 1880:s attii son 4 doaibmalobi. Sii geat ožžo
doaibmalobiid, álggahedje doaimmaideaset Márregohpái Sállanis,
Irevutnii (Tufjord) Máhkarávjjus, ja guovttes vel Várggáide. Nuppis
dáin lei fanasvuoššahat 470  (s. 247). Doaibmalobiid adde dušše
servviide mat geatnegahtte iežaset bivdit fálláid eará sajes go
Várjjatvuonas, máid Foyn anii iežas guovlun (s. 260).

Addojuvvojedje vel muhtun doaibmalobi 1882 rádjái, mii lei maŋŋemus
jahki Foyn` aktoriekteáigodagas. Dalle ledje oktiibuot 8
bivdomátkegotti 12 fálesbivdofatnasiin mat jahkásaččat bivde
Finnmárkku ovddas. Sii godde oktiibuot 400 fállá, maid árvu lei 1
miljovnna kr (s. 266-76).

Go 1883:s šattai friddja álggaheapmi, lassánedje fálesguovddážat
oalle jođánit 16 guovddážii ja fálesfatnasiid lohku 23
fatnasii. Muhto juohke fatnasa fáleslohku máid bivde, gal bisui
seammán. 1881:s bivddii juohke fanas gaskamearálaččat 35,6 fállá, ja
dát lohku lei 1883:s 23,4 (s. 526, 267-68). 1883:s ledje
bivdomátkegottiin 526 olbmo. 1884:s lei gáddeguovddážiid 471  lohku
Finnmárkku rittuin lassánan 20 guovddážii. Dasa lassin bohte 3
guovddáža mat ledje álggahuvvon Murmánskarittuide (s. 345).

Bivde buot lágan fálláid (s. 534, 272 ff), nu ahte friddja
álggahanriekti 472  ealáhusa siskkobealde, lei
fálesbivdohistorjádutki 473  Arne Odd Johnsen sáni mielde,
rabasfápmudus 474  "...gávppi váste fállá jávkadeapmi Finnmárkku rittus"
(s. 268). Muhto eai bivdán dušše alcceseaset gullevaš
territoriálmearas 475 . 1870-jagiid rájes šattai eambbo ja eambbo
dábálaš ahte Norgga fálesbivdofatnasat doibme Murmánskarittu
olggobealde. Dása eai liikon dan guovllu guollebivdit, juste seammá
ákkaiguin go Finnmárkku guollebivdit nai vuosttaldedje fálesbivddu
(Nielsen 1992: 60).

Garra báikkálaš duvdimiin čađahuvvui 1881:s
"fálesráfáiduhttinláhka". Das mearriduvvui ee. ahte álggus jagi
geassemánu 1. beaivái ii lean Várjjatvuonas fálesbivdu lobálaš. Rádji
biddjui Birgenjárgga ja Vuorjánjoga gaskii. Dát ođđa mearrádusat
dagahedje ahte ođđaálggaheamit 476  čoahkkanedje 477  Mátta-Várjjagii
ja Várggáid-Bierggi guovlluide, nappo nu lahka fálesráfáiduhttinráji
go vejolaš. Foyn` Čáhcesuolráhkadandoaimmahat šattai
boaittobeallái. Son heaittihii doaimma doppe ja ásahii 1884:s ođđa
doaimmaid Sállanii ja Donjevutnii, dat gárvánedje maŋit jagi
(s. 532-538).

Eanas fálláid bivde 1890 rádjái Nuorta-Finnmárkkus. Dalle ledje 9
guovddáža 14 bivdofatnasiin Deanuvuona nuorttabealde, ja oarjjabealde
dán vuona ledje 6 guovddáža 11 bivdofatnasiin. Dát dilli gal rievddai
fas. Čieža jagi maŋŋel, 1897:s, ledje 6 guovddáža 11
bivdofatnasiin vel Deanuvuona nuorttabealde, ja Oarje-Finnmárkku
buohtalas logut ledje 8 guovddáža (1890:s) ja 16 fatnasa (1897:s)
(Johnsen 1959: 553).

Dás lei diehttelasas čanastat dan molsašupmái mearragáddebivddus
áhpebivdui mii čađahuvvui. Finnmárkkubivddu loahpaheamis 1904:s lei
molsašupmi áhpebivdui measta čađahuvvon (s. 576). Dan jagi lei vel
dušše okta guovddáš báhcán Nuorta-Finnmárkui, namalassii Neptun
Báhcavutnii, ja 7 ledje báhcán Oarje-Finnmárkui (s. 558).

7.17.2Garra vuosteháhku fálesbivdui

Guollebivdit ledje hui gievrrat ja viššalat vuosttaldit
ođđaáigásaš fálesbivddu dámppaiguin ja árinkanovnnaiguin 478 , ja
mearariggodagaid ruhtavuođustuvvon 479  geavaheami mii dán doaimmas
lei, ja máid olggobeale olbmot ledje álggahan. Industriála fálesbivdu
han viiddui Lulli-Norgga, earenoamážit Vestfoldda, ruđaiguin,
veahkkeneavvuiguin ja veagaiguin. Oažžu roahkka gohčodit doaimmaid
kolonivugiin čađahuvvon. Guovllu resurssat geavahuvvojedje hui
systemáhtalaččat 480  ovdáneami ja riggodaga oažžut earasadjái
riikkii - ii ge dohko gos resurssat ledje.

Áigá juo 1870-jagiin, dušše moadde jagi maŋŋel go Svend Foyn
álggahii iežas "fálesmáidnasa" Várjjatvuonas, lei fálesbivdui oalát
vuosteháhku báikkálaččat. Dat čájeha dili hui čielgasit go
Lulli-Norggas gudnijahttojuvvui Svend Foyn iežas barggu ovddas, ja
Čáhcesullo olbmot bihko guohcagan fálláiguin, siskkilušaiguin ja
gáfadis guohca hájain.

Ledje goitge guollebivdit geat oaivvildedje iežaset eanemusat gillát
fálesbivddu geažil. Dan oainnu mielde ahte fálesjohtin lei
dárbbašlaš eaktun buori šákša-dorskebivdui, háliidedje sii oalát
gieldit fálesbivddu (s. 231). Ráfáiduhttinmearrádusaide ledje garra
ávžžuhusdoaimmat 481  sihke vuostá ja doarjjan . Guollebivdiid gal
Stuoradiggi muhtun muddui doarjjui go mearridii 1881 rájes,
ođđajagemánu 1. beaivvis miessemánu 31. beaivái gildosa goddit dahje
bivdit fállá lagabus go ovtta geográfalaš beanagullama gáttis
(s. 264).

Johan Sverdrup dajai dán oktavuođas ahte "...guolásteami
mávssolašvuohta lea nu máilmmi olu badjelis go fálesbivdu doppe
davvin, ja fálesbivdiid beroštumit fertejit boahtit dábálaš
guollebivddu beroštumiid maŋŋelii" (s. 384). Son nappo oaivvildii
ahte ođđa teknologiija ja resursageavahanmálle ii galgan
čađahuvvot Finnmárkku vuođđuduvvon ealáhusaid ovdalii. Nappo
máhcce fas mearriduvvon oasis, namalassii mearrariggodagaid
geavaheamis, boares vuođđojurdagii mas ledje hui dološ árbevierut,
namalassii lagas meara ja vuonaid suodjaleapmái. Hui govvideaddjin lei
Unjárgga sámisuohkana lensmánni Christian Andreassen guhte ovddemus
lei ášši váldán ovdan Stuoradikkis
1879:s. Fálesráfáiduhttinmearrádusat mat gustogohte 1881:s,
guhkiduvvojedje máŋgga geardde jahkečuođi molsuma rádjái
(s. 367-408).

Ođđajagemánu 24. b. 1863 dábálaš fáleslágas lei maid eará
suodjalanvuođđojurdda doarjjan guollebivdui dábálaš
bivdoneavvuiguin, namalassii ahte fállá ii galgan báhčit dahje
oaguhit sallitluovttas dahje sallitvuonas sallitbivdoáigodagas
(s. 369). Dán mearrádusa sáhttá guorrat 1274 Riikaláhkii (Landslova)
(VII 64), ja lei maid čállojuvvon Norgga Láhkii 5-12-5.

Fálesbivddu vuosteháhku lei garraseamos daid jagiid go lei heajos
guollebivdu. Šákšadorskebivdu oainnat rievddadii hui
olu. 1860-jagiid loahpageahčen 1904 rádjái sáhtii šákšadorskebivddu
guollebivdioassi 482  leahkit lagabui 400 kr, ja muhtun háve fas dušše
100 kr (s. 376). Diehttelasat dát suhttadahtii issorasat, go
oaivvildedje sivaid dása nu čielggasin.

Dát suhttu lei garraseamos dán jahkečuođi álggogeahčen,
njuorjomárramiin 483  ja heajos šákšadorskebivdduin sihke 1901:s,
1902:s ja 1903:s. Guollebivdit eai eahpidan ge siva
njuorjomárramii. Dat lei go fáleshivvodat mearas lei unnon
hirbmosit. Dán oainnu maid garrasit biđgejedje 1902 doarjjačállosis,
"Finnmárkku guolástusdilálašvuođat", máid "... Čáhcesullos
válljejuvvon fálesráfáiduhttinlávdegoddi" almmuhii (Fiskeriforholde
1902).

Fálesbivddu oaivemoaitámuššan 484  lei vuosttažettiin ahte dat
gavdnjii fállá eret mearragáttis. Šákšaspearrut, máid fális gul
doalvvui mearragáddái ja vuonaid sisa, bisánedje maid guhkás eret
gáttis. Dát oaidnu lei dovddus 1700-logus juo. (Vrd. Leem 1767: 296
f.) Go eanas guolli lei fávllis, lei váttis bivdit guoli smávva
fatnasaččaiguin.

Guollebivdiid nubbi oaiveoaidnu lei ahte njuorju balai fállás eambbo
go mas ge earás. Jus de ii lean fális mearas, márai njuorju
dohko. Finnmárkku rittuin duldegođii suhttu, ja dagahii ng.
Donjevuonastuimmiid geassemánu álggus 1903:s (s. 608 ff). Dalle
billistedje guollebivdit Foyn` fálesbivdorusttega 485  oalát. Ollislaš
fálesráfáiduhttin lei áidna máid áigo dohkkehit. Odeldiggi mearridii
ge juovlamánu 4. b. 1903, ráfáiduhttit golmma davimus fylkkaid
mearragáttiid 10 jahkái. Ráfáiduhttin gustogođii duohtavuođas 1905:s
(s. 616).

Statistihka mielde godde 17 745 fállá Davvi-Norgga mearas 1868-1904
jagiin (Johnsen 1959: 625). Ledje oppalaččat Lulli-Norgga
beroštumit mat dábuhedje sihke ruđaid, bivdoneavvuid, fatnasiid ja
gáddeguovddážiid, ja veagaid dán bivdui. Dát doaimmai hui olu
ealáhussan mii lei vuođustuvvon áigodatmearriduvvon fálesbivdui
Finnmárkku riddo- ja vuotnaguovlluin. Ovdamearkka dihte nogai
alitfális 486  oalát davviguovlluin dán bivddu geažil.

Lei hirbmat riggodatstajideapmi 487 . Fálkká atne eanas dušše oljui ja
duktan. Dušše hui unna oasáža atne olbmobiebmun, earret dan máid
guovddáža bargit atne, veahá máid báikkálaččat vuvde, ja dan máid
moatti guovddážis riibanládje ráhkadedje 488 . Márregobi rusttet
Sállanis álggahii dákkár doaimma 1883:s. Doppe válde dušše
sáidefállá489 bierggu, ja earenoamážit ovdačielggi
(s. 518-20). Stuora oktavuođas dát ii máksán maidege. Finnmárkku
industriála fálesbivdu lei dan dihte "...okta dain vuosttaš ođđasit
áigge ovdamearkkain min riikkas mas oaidnit lunddolaš riggodaga
jurdilmeahttun ja eahpelunddolaš geavaheami." (Solhaug 1977: 53).

Finnmárkku industriála fálesbivdu šattai gaskadoaibman 490 , mii viidát
čađahuvvui garra báikkálaš vuosteháguin. Eatnasat sis geain
dábálaš guollebivddus ledje beroštumit, vuosttaldedje searválaga dán
ođđasa mii báhkkii sin guovlluide ja man sii oaivvildedje billistit
sin birgejumi vuođu.

Arne Odd Johnsen váldá mielde demográfalaš dilálašvuođa iežas
dárkilis vuosteháhkoguorahallamis. Son čujuha ahte Finnmárkku garra
olmmošlohkolassáneapmái 1800-logu maŋit oasis váikkuhii heajos bivdu
hui hejot. Ealáhusvuođu stuorrun ii vástidan ássiid lassáneapmái. Son
váldá maid mielde álbmoga čearddalaš čoahkádusa 491  čilget
duhtameahttunvuođa ja vuostehágu fálesbivdui mii čuovui heajos
guollebivddu. Dán ákkasta son dainna go dáččat ja kvenat čielgasit
lassánedje eanemus, "nappo dat čearddat main ledje garraseamos
buresbirgejumigáibádusat" (1959: 378).

Fálesbivdu lea vuosttaš ovdamearkan dasa ahte earenoamáš
mearariggodagaid geavahedje industriálalaččat ođđa teknologiijain
1800-logus juo. Seammá málle oaidnit Finnmárkku valljugas
mearariggodagaid geavaheamis 1900-logus.











   8. KAPIHTTAL

        Pomorgávppašeapmi

Finnmárkku riggodatgeavaheami ii leat vejolaš válddahallat
pomorgávppašeami namukeahttá. Ruoššaid gávppašeapmi lei áigá
álggahuvvon Finnmárkkus, muhto dalle lei "joavdelasgálvu" 492
vuođđun, nu go meahceelliid náhkit, moršačalánat ja
sullásaččat. 1700-logus, ruošša guollebivddu oktavuođas mii
ámttas lei ovdáneame, čuovui ođđa searvegávppašeapmi. Dát
gávpedoaibma čadnui ámtta guollebivdui, ja šattai ealiheapmái
dárbbašlažžan Finnmárkkus ja muđui olu Davvi-Norgga guovlluin. Dán
gávppašeami deaŧaleamos gálvun ledje jáfut ja guolli.

Goitge lei veahá jáfogávppašeapmi leamaš ovdal dan
áigge. "Ruoššajáfut" lei dovddus doaba Nuorta-Finnmárkkus
1680-jagiin juo. Seammaládje lei dan áigge maiddái eará gálvvuin
ovdanamahus "ruošša-" (Niemi 1990: 12).

Gávpeoktavuođat nuorttas ledje gal hui doložat, ja vuođđun lei
álggos "joavdelasgálvu" máid sápmelaččat vižže johtaleamis mearas
ja eatnan nalde. Dán gávpeoktavuhtii gávdnojit maid gielalaš
mearkkat. Pomorgávppašeami áiggis ledje deaŧaleamos gávpegálvvuin
muhtun namahusat máid sáhttá sámegillii guorrat (Broch/Jahr 1981: 63),
earret eará muhtun guollenamat. Olaf Broch lea maid čállán dan
birra. Su oaivila mielde sáhtii ruoššadárogiela guollenamaid vuođul
dadjat ahte daid álggu ii sáhte guorrat njuolggo oktavuhtii gaskal
dáččaid ja ruoššaid, muhto sámi oassái mii lei "oasseváldin ja
vuosttaš muitaleaddjin." (Broch 1928: 10).

Go Walkendorf áigá 1500-logus namuha ahte "... Ruoššat mákse
divrasit" moršša čalániid ovddas (Walkendorf alm. 1901: 13), de lea
dan oktavuođas miellagiddevaš ahte sámegielsátni - morša - lea
ruoššagiela bokte darvanan máŋgga oarjeeurohpálaš gillii
(Barthelmess 1987: 310). 1500-logus lei ovdamearkka dihte moršša
eŋgelas namahus"(sea)morce".

Eará dilálašvuohta mii maid čujuha guhkes gávpeoktavuhtii, lea go
1500-logu loahpageahčen máksojuvvui earenoamážit
siseatnansápmelaččaid vearru Danmárku-Norgii ruošša ruđaiguin
(Holmsen 1977: 71). Dán ruđa eai báljo sáhte ožžon eará ládje go
ruoššagávppašeamis.

Maiddái 1600-logus ferte leamaš njuolggogávppašeapmi gaskal
ruoššaid ja álbmoga. Lindenowlávdegotti barggu maŋŋel 1685:s, han
bođii gielddus dan njuolggogávppašeapmái mii Finnmárkkus lei gaskal
sápmelaččaid ja ruoššaid (Brox 1952-54: 519). 1600-logu maŋit
oasis ledje ruoššat jáhkkimis dábálaš oasseváldin Stuorravuona
márkaniin Várjjatvuona siskkimusas (Holmsen 1984: 61/62). Dát márkkan
dahkkui almmolažžan gohččumiin borgemánu 11. b. 1688. Nu šattai
maid ruošša gávpeolbmáid lohpi oahppaladdat Stuorravuona márkaniid
náhkkegávppašeami dihte (O. No. 2. 1862-63: 21) - ja dát lei
spiehkasteapmi daid hui garra áktogávpenjuolggadusain mat gustojedje
juste dalle.

Leema válddahallamis sápmelaččaid meahcásteami birra sullii 1730:s,
namuhuvvojit ruoššat máŋgga geardde náhkkeoastin. Vaikko
náhkkevuovdin Ruŧŧii maid namuhuvvo, earenoamážit geatkkináhki
vuovdin, čállá Leem eanemusat ruoššaid ja sin hattiid birra. Sii
oste ee. njoammelnáhkiid main mákse 8 skillega bihtás.

Sii oste maid riebannáhkiid ja mádjitnáhkiid buori haddái. Muhto
bivnnuheames lei goitge čeavránáhkki. Sii mákse dan ovddas beali ja
gitta guovttegeardánit eambbo go máid dánska gávpeolbmát
mákse. Sápmelaččat sáhtte ruoššain oažžut gálvvu 2-3
riikkadálera ovdii čeavránáhkis, ja iežaset gávpeolbmáin ožžo
čeavránáhkiin gálvvu dušše 1 riikkadálera ovdii (Leem 1767: 187,
194, 203, 242).

8.1RUOŠŠAID GUOLLEBIVDU RAHPÁ VIIDDIS JÁFOGÁVPPAŠEAMI

Nu go ovdalis leat oaidnán, sáhtii ruošša lassáneaddji guollebivdu
1700-logus muhtun muddui dagahit báikkálaš guollebivdiid ovdii
(vrd. kap. 7.7.). Muhto das ledje goitge nu positiivvalaš
lassiváikkuhusat 493  mat roahkka váikkuhedje eambbo go heajut
bealit. Dat olu fatnasat mat dál bohte Finnmárkui dagahedje ahte
gávpegeainnut nuorttas duođas rahppojuvvojedje, maiddái
hivvodatgálvvuide 494  dego jáfuide. Dát dáhpáhuvai maŋŋel go
fievrredannávccat 495  lassánedje dainna go ruošša guollebivdit geat
Finnmárkui bohte, huksegohte stuorit fatnasiid maiguin guoli
vižže. Dainna lágiin sáhtte maid "...váldit mielde ruošša Gálvvu,
vuovdima váste Norggas." (O. No. 2, 1862-63: 21). Dát lei buot
gávpenjuolggadusaid vuostá ovdal finnmárkkugávppašeami "friddjan
dahkama" 1789:s.

Lea unnán dutkojuvvon váikkuhii go dahje movt ruoššagávppašapmi
váikkuhii báikkálaččat dábálaš gálvvuid jođiheapmái ja
earenoamážit guollejohtui, dan vuosttaš áiggis go olu lei
ruoššagávppašeapmi. Gávdnojit gal gáldot main vuohttá
váikkuheami. Mii diehtit omd. ahte Finnmárkku goikeguollevuovdin
olgoriikii 496  hirbmosit unnui 1760-jagiid rájes. 1757-1762 jagiid
vuvde olgoriikii 887 000 kg goikeguoli. 1765 ja 1788 gaskal ges vuvde
olgoriikii dušše 433 000 kg goikeguoli (Juel 1892: 9). Dát lea nu
garra njiedjan ahte olmmoš eahpida lei go bivdojuvvon guollehivvodat
duođai nu maŋos mannan. Čilgehussan sáhttá liikká bures leamaš
ahte vuvde njuoska guoli ruoššaide.

Jus galgá árvvoštallat Finnmárkku gávpeolbmáid váidálusaid 497  vuođul
1770-80 jagiin, ferte dalle juo leamaš oallu olu ruošša- dahje
pomorgávppašeapmi. Ii oba leat ge ártet go álbmot eanemusat háliidii
juste ruoššaiguin gávppašit. Dát han mákse guolis muhtomin beali
eambbo go áktogávperiekte-guovddážat. Dát gávpeolbmát ges
ráŋggáštedje sin geat ruoššaiguin gávppašedje biehttalettiin
sidjiide vuovdimis dálvegálvvu (O. No. 2, 1862-63: 212). Muhto olbmot
gal goitge oste dan máid dárbbašedje iežaset ođđa
gávpebealálaččain.

Earret mearaguoli vuvde báikkálaš olbmot maiddái earalágan gálvvu
ruoššaide. Sálteluossa várra lei dákkár gálvu. Einar Richter Hanssen
oaivvilda dán oktavuođas luosa leamaš hui guovddážis
pomorgávppašeami álgooasis (Richter Hanssen 1986: 130).

Vuohttit čielgasit ahte ruoššat oasálaste hui garrasit
luossagávppašeapmái. 1700-logu mielde measta nogai luossavuovdin
olgoriikii dan guovtti gávpebáikkis Álttá ja Deanus, gos sierra
statistihka čálle. 1790 birrasiid vuvde olgoriikii Deanus dušše
birrasii 20 fárpala jahkásaččat, ja dát lohku lei ovdal leamaš
2-300 (Pontopiddan 1790: 246). Ii mas ge vuohte ahte bivdu
unnui. Luosa olgoriikavuovdima unnuma čilgehussan sáhttá dasto
leamaš ahte vuvde earasadjái nuorttas. Ruoŧa gávpeolbmáid
luossaoastin maid namuhuvvo oktan sivvan (Pontopiddan 1790: 246).

1700-jagiid loahpageahčen dađistaga šaddagođii
ruoššagávppašeapmi lobálažžan. Gonagaslaš resolušuvnna bokte
miessemánu 5. b. 1783 mearriduvvui ee. ahte Finnmárkui galggai šaddat
"albma ja bistevaš gávppašeapmi" Arkangelskruoššaiguin. Buot
gortni ja jáfuid máid Finnmárku dárbbašii, galggai oastit muhtun ráje
rubeliiguin ja muhtun ráje lonuhit dakkár gálvvuin mii Ruoššas lei
jođán, nu go sohkkariin, sieráhiin ja earenoamážit nuorta- ja
oarjeindia gálvvuiguin. Eará deaŧalaš gálvvut máid earenoamážit
namuhit, leat ruoivát 498  ja borjasat. Maiddái daid galggai doarvái
oastit Finnmárkku dárbbuid gokčamii. Go davimus ámta lei ožžon
gálvvu, galggai dan mii lei liiggás, sáddet Danmárkui. Go buot
Finnmárkku gálvvu sáhtii dábuhit nuortan, ii šat dárbbašan
Danmárkkus sáddet gortni ja jáfuid dohko (Pontopiddan 1790: 107).

Oaivil lei ahte aktogávperiekte-searvi ieš galggai hálddašit dán
gávppašeami nuorttas. Muhto dáin áigumušain ii šaddan mihkkege, go
aktogávperiekti heaittihuvvui guhtta jagi maŋŋel, 1789:s. Finnmárkku
gávppašeapmi ložžejuvvui hui olu čakčamánu 5. b. 1787
njuolggadusaid bokte, "Finmarkske Handels Frigivelse" (Finnmárkku
gávppi friddjandahkan). Dalle šattai ođđa dilálašvuohta. Dalle
galge dušše gávpotgávpeolbmát ja meahccebáikkiid ođđa rámbuvrrit
beassat ruoššaiguin gávppašit. Gávpeaktorievtti heaittiheami
oktavuođas fas lohpidedje muhtun muddui vearrobeassama sidjiide geat
Finnmárkui háliidedje ásaiduvvat, muhto ii dát gal dagahan eambbo
sisafárrema dohko dalle vuos.

Olu deaŧalaččat lei ahte almmolaččat šattai lohpi ruoššaide ja
álbmogii njuolga gávppašit. Dát dáhpáhuvai 1796:s, go olbmot ožžo
lobi gávppašit njuolga ruošša pomoraiguin. Dát lei dakkár ásahusa
lobálažžan dahkan mii lei ovdánan nu olu ahte ii doahttalan makkárge
gildosa. Dan dihte fertejedje dohkkehit dan, muhto geahččaledje
ráddjet gávppašeami vissis áigodahkii (O. No. 2, 1862-63: 22). Lohpi
addui suoidnemánu 15. beaivvis borgemánu 15. beaivái
("makketida"). Deattuhuvvui maid ahte dan áigodagas ii galgan oktage
šaddat rievtti ovdii 499  go gávppašii ruoššaiguin, dainna ákkain
ahte lei dulbmon válljejuvvon gávpeolbmáid vuoigatvuođaid.

1700-logu loahpageahčen juo lei ruošša- dahje pomorgávppašeapmi nu
mávssolaš ahte ruošša kopeka juo lei anus Finnmárkkus. Muhtun
báikkiin lávejedje vel almmolaš vearu nai bearrat kopekan. Dán
gávpeoktavuođa mávssolašvuođa oaidná maid das go vearu mákse
gefiidgássii čakčat dávjá mákse rohkajáfuiguin (Richter Hanssen
1990: 168).

Sierra "giella", mii maŋŋel gohčoduvvui ruoššadárogiellan, mii
bohciidii dán gávppášeami oktavuođas 1700-logu maŋit oasis
(Broch-Jahr 1981: 67), čájeha maid ahte ferte leamaš oalle olu
ruoššagávppašeapmi. Ámtamánni Wedel-Jarlsberg, guhte čilgii
Finnmárkku gielladilálašvuođaid 1814 birrasiid, gávnnahii ahte
earret sámegiela, dárogiela ja suomagiela, hupme vel njealját giela
Finnmárkkus. Dat lei seaguhuvvon dárogiella, ruoššagiella,
hollánddagiella, duiskkagiella, sámegiella ja várra
suomagiella. Wedel-Jarlsberg oaivvildii ahte dán giela fertii
gohčodit gávpegiellan ("Handelssproget"), dan dihte go dat
geavahuvvui gulahallat ruoššagávppašeamis (Wedel-Jarlsberg 1887:
152).

8.2FINNMÁRKU - SISAFÁRRENGUOVLU POMORGÁVPPAŠEAMI DIHTE

Njuolggogávppašanlohpi máid adde ruoššaid ja álbmoga gávppašeapmái
1796:s, rihkui garrasit daid sierraovdamuniid 500  mat
gávpevuogádagas 501  ledje. Dát dáhpáhuvai 50 jagi ovdal go muđui
riikkas. Lulit olbmot maid fuomášišgohte dákkár njuolggogávppašeami
ekonomalaš gánnáheami vejolašvuođaid. Šattai miella geavahit
guovllu riggodagaid, ja geasseguollebivdu lei dán dáfus vuohkkaseamos
(Solhaug I 1975: 246). Ruošša lonohallangávppašeapmi váikkuhii
eahpitkeahttá garrasit dása go Finnmárku fas šattai 1800-logus
guovlun gosa dáččat ja oalle olu Suoma kvenat háliidedje fárret.

Resolušuvnna bokte skábmamánu 15. beaivvi 1809 nogai
ruoššagávppašeami áigodatmearri, ja gávperiekti viiddui maiddái
Sáččá (Senja) ja Romssa guollebivdiide. Dát čađahuvvui hehttet
eŋgelas riddodahppama 502  váikkuhusaid soađi áigge, ja viiddideapmi
dáiddii galgan bistit dušše nu guhká go soahti bisttii (O. No 2,
1862-63: 22). Oallugat fárrejedje Finnmárkui Nordlánddas ja Romssas
dan dihte go Finnmárku dábuhii jáfuid Ruoššas 1807-13 soahtejagiid
ruoššagávppašeami bokte (Solhaug 1975 I: 257).

Fápmudus mii attii lobi ruoššaiguin njuolga gávppašit olles
áigodaga, várra gessojuvvui ruovttoluotta go riddodahppan
nogai. Čakčamánu 13. beaivvi 1830 Finnmárkku gávppašeami lága
39. § bokte ("Lov om Handelen i Finmarken"), gal guhkui ruoššaid
gávppašanriekti guvttiin vahkuin, nu ahte dalle besse gávppašit
suoidnemánu 1. beaivvis borgemánu 15. beaivái, muhto mearriduvvui ahte
álbmot galggai dušše njuoskaguliin lonuhit gálvvu (O. No. 2,
1862-63). Gávppašanláhkii lei maid čállojuvvon ahte buohkain geat
Finnmárkui bohte guollebivdui 15.7.-15.8. (makketidsfiske), galggai
leahket vuoigatvuohta njuolga lonohallat gálvvu ruoššaiguin (Brox
1952-54: 526).

Lága bokte borgemánu 9. b. 1839 oaččui maid Romssa, Sáččá ja
Viesterállasa álbmot, lobi njuolga ruoššaiguin lonohallat gálvvu
divrudeaddji ja maŋidahtti gaskaolbmáid haga. Dát gávpedoaibma gal
galggai leahket dušše mearriduvvon hámmaniin (Brox 1952-54: 527).

Jáfogávppašeapmi lei hui guovddážis, nu go juo lea
muitaluvvon. 1820-jagiin ferte juo eanas jáffu mii Finnmárkkus adnui,
boahtán Ruoššas. Dalle ledje várra 2-300 guorpmi 503 , earenoamážit
rohkajáfut, mat vuvdojedje lonohusgávppis (Paine 1958 b: 77). 1826
Finnmárkkulávdegoddi lasihii vel dan oktavuođas ahte livčče
dárbbašan eambbo milluid 504  maiguin gortni mille, go de oččoše
olbmot buori jáfu "...eai ge dan heittot jáfu máid ruoššat vuvdet"
(Budstikken 1830: 252). Lávdegoddi oaivvildii ahte jus ámttas livčče
doarvái millot, fertešivčče ruoššat buktit obba rohkagortniid ja
eará gortniid gárvves millejuvvon jáfuid sadjái. Dát sávaldat ii
ollašuvvan goassege, ja 1835 birrasiid bođii Ruoššas árvvu mielde
75 % dan gordne- ja jáfogálvvus máid Finnmárku osttii (Drivenes 1975:
102).

1840-jagiin deattuhii Finnmárkku ámtamánni ruoššagávppašeami
gálvodábuhandili ávkki ja mávssolašvuođa. Ruoššat bukte dušše
dárbbašlaš gálvvu ja máksun válde guoli, máid eai dáidán sáhttit
earái geavahit dan áigge go dien gávppašeapmái. Jus gilde olbmuid
gávppašeames ruoššaiguin, de ii goitge livčče giligávpeolbmáid
vuoitu buoridan dan massu ja vahága máid "dábálaš olmmoš" livččii
šaddan gillát (Brox 1952-54: 528).

Riikkamediain maid lei dán gávppašeami birra hupmu duollet
dálle. "Den Constitutionelle" čálii omd. 1838:s ahte maŋŋemus
goalmmádasoasi "15.7.-15.8. áigodagas (makketiden) galgá Guollebivdu
ja Ruoššaid boahtin leamaš earenoamáš buorre Deanu Vuotnaássiide"
(Den Constitutionelle, nr. 26-1839). Ruoššaid ja álbmoga
lonohallandilli lei 1840 birrasiid dakkár ahte maiddái eará
gávppašeamis olbmuid gaskkas, merre hatti dávjá rohkajáfohivvodahkan
(Solhaug I 1975: 255).

Ruoššat mat bohte Finnmárkui ja Davvi-Norgii gávppašit, eai lean
ovttaláganat. Eanas pomorat geat bohte Vilgesmeara guovllus, ledje
1860 birrasiid fanaseaiggádat ja smávvagávpeolbmát mat áigo njuolga
guollebivdiiguin gávppašit. Muhtun ráje pomorain gávppašedje njuolga
gávpeolbmáiguin dahje gávpotolbmuiguin. Dan 4-500 fatnasis mat
jahkásaččat bohte Finnmárkui, ledje sullii 30 rikkis hevsmánni geat
eai obanassiige searvan sálteguollebuvttadeapmái, ja geat eai oba
beroštan ge "gávpebivdoáiggi vuoigatvuođain 505 ".  Sin
gávppašanbealálaččat ledje ovddemustá gávpotolbmot (O. No. 2,
1862-63).

1860-álggogeahčen lei gálvolonuheapmi oppalaččat unnume. Dalle
ledje ruđat šaddan dábálaš máksun, ja "Lonuhangávpi" (Tuskhandel)
dainna lágiin ahte hattiid rehkenaste gálvun, ii šat báljo gávdnon
"earret go Ruoššagávppašeamis." (O. No. 2, 1862-63: 6). Doppe gal
lei lonuheapmi gitta dassážii go pomorgávppašeapmi oalát nogai
vuosttaš máilmmisoađi áigge. Dáidá eanemus sápmelaččaide guoskan
dát, go sii árvvusge eai lean nu čadnon náššuvnnalaš
márkanekonomiijii go dáččat.

Ámtta 1866-70 viđajagidieđuin muitaluvvo ahte geasse- ja
čakčaguollebivdui eanas serve ámtta olbmot, "...geat doppe vižžet
iežaset deaŧaleamos Gordnegálvvu Dálvái." Ámtta olbmuide lei
geasseguollebivdu ruoššagávppi oktavuođas "... jur Gordnebealdun
mas álkimusat ja sihkkarepmosit dábuhedje Dálvvi Gortni." Go Ruošša
gávpeolbmát eai sihtan dušše mearriduvvon guollešlája, lei
gálvolonuheapmi vel buoret. Jáfuid ja hávvárrievnnaid ovddas válde ja
sáltejedje sii "... buot máid Guollin sáhttá gohčodit máid Mearas
gesse...". (FAB 1866-70: 21, 22).

1800-logu maŋit oasis oste ain hui olu jáfuid. Lea rehkenastojuvvon
ahte 1874-1878 jagiin bođii Finnmárkui ja Romsii 97% rohkajáfus
Ruoššas (Solhaug I 1975: 255). Jahkečuođi molsuma birrasiid
rahpasišgohte eará jáfogálvvu olgoriikkasoastingeainnut 506 , muhto
goitge bohte ain jagi 1900:s measta 28 000 jáfoseahka main lei 144 kg
seahkas. Dát lea sullii seammá go 80 000 50-kilosaš seahka, dahje 40
kg juohke Romssa ja Finnmárkku ássi nammii (Brox 1952 -54: 528).

Norggas lei Várggát stuorimus pomorgávpot. 1887:s ledje 50
duollobáikkis 507  dušše guokte duollobáikki gokko bukte eambbo
rohkajáfuid, namalassii Drammen ja Kristiania. Ii Troanddima davvelis
ge sisafievrreduvvon eambbo dimbbar ja fiellu 508  go Várggáhis (Rønning
Balsvik 1992: 105).

Jáfu lonuheapmi guliin lei deaŧaleamos oassin 1800-logu
pomorgávppašeames, muhto náhkkevuovdin máid lei
mávssolaš. 1820-jagiin dieđihuvvoje measta jáhkemeahttun
náhkkegálvohattit. Dalle mákse ruoššat 4 jáfovoaga (våg) dábálaš
riebannáhkis, 20-30 jáfovoaga ristariebana 509  náhkis, ja 40-60 voaga
čáhppesriebana 510  náhkis. Čeavránáhkis mákse 8-10 jáfovoaga (Blom
1832: 169-70). Dát ledje Romssa ja Nordlándda hattit, muhto eai dáidán
vuollelis Finnmárkkus.

Sii geat eanemus diinejedje dáinna, ledje sápmelaččat, dainna go sii
ledje buoremus meahcásteaddjit. Ii várra lean dušše Finnmárkkus nu,
muhto maiddái eará báikkiin Davvi-Norggas. G. Blom, guhte lei
earenoamáš gelbbolaš válddahallii, čálii iežas Davvi-Norgga mátkki
maŋŋel 1827:s ahte "Meahcásteapmi ii leat earáin go Sápmelaččain
sierra Ealáhusgeaidnun". (Blom 1832: 166).

Vuvde oba olu náhkiid. 1840:s omd. dieđihuvvui Ruššii vuvdojuvvon
11 600 riebannáhki, 5 600 čeeavránáhki ja 9 500 bohccoduolji (Solhaug
1976 II: 246). Dáin loguin oaidnit ahte náhkkevuovdin ferte leamaš
hui mávssolaš sápmelaččaide, geat Davvi-Norggas eanemusat
muohkadedje meahceelliid náhkiid ja bohccoduljiid, sihke 17- ja
1800-logus.

8.3SÁPMELAČČAT JA POMORGÁVPI

Historjjálaš čállosiin muitaluvvo ahte pomorgávppašeapmi dáidá
leamaš mávssolaččamus Finnmárkui 1800-logu vuosttaš oasis
(Sejersted 1978: 160), dahje ahte pomorgávppi mávssolašvuohta veahá
unnui 1860-jagiin juo (Niemi 1979: 190).

Ledje gal oinnolaš deaŧalaš siskkaldas erohusat Finnmárkku
iešguđet joavkkuin. Mearrsasápmelaččaide, ja muhtun muddui maiddái
siseatnansápmelaččaide, dáidá pomorgávppašeapmi leamaš seammá
deaŧalaš 1910:s go 1850:s. Olles dan áigodaga go pomorgávppašeapmi
bisttii, lea dat árvvusge leamaš buot deaŧalaččamus oassin
mearrasápmelaččaid ekonomiijas (Paine 1958a: 176).

Dán heiveheami eanemus guovddážis lei dat go ruoššat oastigohte
guoli geasi miehtá. Nu šattai vejolažžan bivdit stuora
sáidehivvodagaid álkis ja hálbbes neavvuiguin. Eai dieđusge vuovdán
dušše sáiddi, muhto dát guollešládja lei eanemusat eanas Finnmárkku
riddo- ja vuotnaguovlluin geasset ja dan dihte lei sáidi
deaŧalaččamus guolli. Mearrasápmelaččat bivde gal eará áiggiid
maid, muhto eanemusat ledje sii iežaset guolástusteknologiija
heivehan geasseguollebivdui ruoššagávppašeami ulbmiliin. Dát
oainnat heivii hui bures sin čielga lotnolasealáhusvuohkái.

Mearrasápmelaččaid dilli Lágesvuonservvodagas ja sin heiveheapmi
ruošša guolleostiide geat fatnasiiguin bohte, lea hui bures
čilgejuvvon. Jahkečuođimolsuma birrasiid ledje
Lágesvuonsápmelaččain ja eanas eará mearrasápmelaččain "...guokte
stuora dáhpáhusa jahkásaččat: Guollebivdu dain stuora
guollebivdobáikkiin olggumus rittuin giđđat, ja guollebivdu
ruoššaide geasset" (Falkenberg 1941: 51). Giđđaguollebivdu lei
veahá eahpesihkkaris doaibma, muhto geasseguollebivdu gal lei olu
sihkkareabbo. Dalle sáhtte guliid "...bálkut lagamus ruoššafatnasii
olu buoret mávssu ovddas go dan ruhtii mainna dáččaoastit vurde
guollebivdohápmaniin" (Falkenberg 1941: 51).

Gálvolonohallan lei ain guovddážis mearrasápmelaččaid ja ruoššaid
gávppašeamis: "Ruoššaáigodat geasseguollebivdduin lei daid
buressivdniduvvon stuora jáfoseahkaid áigi. Jáfoseahkat ledje hálbbit,
jáffu lei dábálaččat buorre, ja ožžo nu olu jáfu máksun dássedis
ja viššalis bivddu ovddas, ahte lei oadjebasvuohtan
heajutbirgejeaddji vuotnaássiide gitta nuppe geassái". Olbmot geat
ledje hárjánan geahčadit dili, lohke mearrasápmelaččaid ekonomalaš
dili buorren dakka maŋŋel jahkečuođi molsuma, ja oaivvildedje
ruoššagávppašeami "...buoridan eallinlági, ja muhtun muddui
riggudan mearrasápmelaččaid..." (Ole Solberg, Falkenberg 1941: 51).

Dán gávnnahii Solberg finadettiin Siskkit-Lágesvuonas jagi 1905
birrasiid. Dalle lávejedje sáhttit 20 ruoššafatnasa orrut
Lágesvuonas juohke geasi. Ruoššagávppašemiin dábuhedje "buot
dálvviniestti". Buohkat geain lei smávvafanas, ledje ekonomalaččat
sihkkarastojuvvon. Go maŋimus ruoššat vulge čakčat, lei vuonas
eanas gálvu máid dárbbašedje. "Ledje nu valjit jáfut ahte vel oamit
nai ožžo oasi." Muhtun dalá gáldut muitalit ahte ruoššajáfuid atne
hui olu šibitfuođarin maid (FAB 1896-1900: 20), ja nu maid olu
váikkuhedje mearrasápmelaččaid eanandoalu buktagii (Paine 1958 a :
177).

Buoremus sámi gáldu 1900-logus lea sámegieláviisa "Sagai Muittalægje",
mii almmuhuvvui 1904-1911 jagiid. Dás muitalit sihke doaimmahus ja
lohkkiidreivvet čielgasit pomorgávppašeami mávssolašvuođa birra,
earenoamážit mearrasápmelaččaid guovdu. Dán sámi
servvodatárvvoštalli muitalemiid mielde attii geasseguollebivdu jáfu
dállodoaluide. Dán birra leat maid njálmmálaččat muitalan olbmot
gitta dássážii.

Olbmot beroštedje hui olu guollebivddus ja jáfohattiin. Suoidnemánu
1904 loahpageahčen muitaluvvo leamaš hui buorre sáidebivdu
Hammerfeastta lahkosiin. 2 - 2,5 sáidevoagain lonuhedje 1
jáfovoaga. Seammá dilli lei Fálesnuoris maid, gos ledje 2 - 3
ruoššafatnasa. Ruhtamáksu lei 1,20 kr. sáidevoagas
(SM. 1.8.1904). Čakčamánu loahpageahčen dan jagi ledje 14
ruoššafatnasa ain Hammerfeasttas. Lonohallandilli lei buorránan
olu. Dalle ledje vel lunttažat nai duorgguin nagodan bivdit guoli 2-3
jáfoseahka ovdii. Rávisolbmot ledje 8 seahka ovdii bivdán (SM,
1.10.1904).

1904 medisiinnálaš dieđuin Čuđegietti (Porsáŋggu)
doavttersuohkanis, oaidnit maid njuolggo čanastagaid dasa go
ruoššain dábuhedje jáfuid olbmuid ja šibihiid birgejupmái. Doppe
oainnat boahtá ovdan ahte dan dihte go geasseguollebivdu lei áibbas
heittot leamaš, ii lean olbmuin mihkkege "...mainna lonuhedje
Ruoššajáfuid, ja Váikkuhussan lei Nealgi sihke Olbmuide ja
Šibihiidda. Olu Šibihat nelgo jámas Hiŋgáliidda. Olbmot maid ledje
jápmán Nealgái." (Dát lea váldon Čuđegietti medisiinnálaš dieđuin
Anders Forsdahl bokte. Originála lea NRA:s).

Ii Deanuvuonas ge lean 1904:s buorre geasseguollebivdu. Dušše sii
geat ledje goddán báldá geasset, nagodedje oastit doarvái
dálvejáfuid. Bálddeshaddi han lei hui badjin.

1905:s gal lei eatnasiin Fálesnuoris fas dálvejáffu (SM,
15.9.1905). Daid maŋit jagiid gal fas bihko go lei nu heajos
geasseguollebivdu ahte olbmot eai dábuhan dálvejáfu. Dát dáhpáhuvai
ee. Fálesnuoris 1908:s (SM, 15.12.1908). Máŋgii bihko go ruoššat
dolle jáfohatti nu badjin (SM, 1.7. ja 15.7.1909). Dilálašvuođat
nappo rievddadedje jagis jahkái, vuonas vutnii.

Ovdalaš 1906 Stuoradiggeválgga almmuhii 511  Isak Saba, guhte manai
válljejupmái seaguhuvvon sámepolitihkalaš ja sosiáldemokrahtalaš
prográmmain, gáibádusa ahte guollebivdit ain galge beassat doalahit
njuolggogávppašanvuoigatvuođa ruoššaiguin. Saba ii čilgen
gáibádusa dárkileappot, dušše dajai oanehaččat ahte ii lean
dárbbašlaš dan dahket. Buohkat oainnat dihte man deaŧalaš dát
gávppašeapmi lei (SM, 1.3.1906). Eará oktavuođas deattuhii son
fanasguolleostiid earenoamáš ávkkálašvuođa. Sii bukte dárbbašlaš
gálvvu buot guollebivdobáikkiide, ja mákse buori hatti buot guliin
máid guollebivdit nagodedje bivdit. Dainna lágiin eai ožžon
stuoragávpeolbmát nu olu fámu olbmuid badjel (SM, 1.10.1907).

Pomorgávppašeapmi lei eanas Finnmárkku álbmogii áigodahkan goas
sidjiide lei vejolaš "mearas jáfuid bivdit" - nu movt Anders Andersen
Juovlavuonas čálii 1909:s (SM, 1.3.1910). Mearrasápmelaččaid ja
muđui álbmoga ekonomalaš sorjjasmeahttunvuođa dili áigodat nogai go
maŋimus ruoššafatnasat vulge Finnmárkkus 1914-17
jagiid. Lágesvuonas dat dáhpáhuvai borgemánu 5. b. 1914: "Dát dáhton
álggaha ođđa áiggi mearrasápmelaččaide, seammás go lea dan
áigodaga álgun go sin ovddeš buoremus áigodatguolástus mássii ovddeš
mávssolašvuođa ekonomalaš eallimis. Geasseguolli ii lean šat
gávpegálvu." (Falkenberg 1941: 146 f.)

Arthur Brox lea nubbi girječálli gii lea juste pomorgávppašeami
 nohkama gohčodan mearrasápmelaččaid árbevirolaš heiveheami
 stuorimus billisteaddjin. Son čállá ahte sii eai birgen dán
 gávppašeami haga dainna go sii eai nagodan čuovvut guolástusaid
 ođasteami. Sidjiide lei "...gávpeoktavuođa boatkaneapmi 1916:s
 heahtedillin". (Brox 1952-54: 529).

Lei nu ahte hui deaŧalaš oassi mearrasápmelaččaid ekonomalaš
vuođus fáhkkestaga billohuvai go pomorgávppašeapmi nogai. Fatnasiid
ja bivdoávdnasiid teknologalaš dássi lei heivehuvvon
ruovttuguollebivdui, eai ge lean dohkalaččat dálveguollebivdui
rittuin, skeittáid ja stuorit mohtorfátnasiid guoskku. Earát
bivdigohte ođđa ja aktiivvalaš bivdoneavvuiguin sin árbevirolaš
guollebáikkiin, ja ráfáiduhttingáibádusat máid sii oalle gárrasit
ovddidedje, váldojedje hui unnán vuhtii. Dát vearáskahtii dili.

Johs. Falkenberg čállá ruoššagávppašeami nohkama oktavuođas ahte
ii oktage guorahallan sápmelaččaid birgejumi. "Eai obanassiige
ipmirdan dan lihkohisvuođa máid ruoššagávppašeami nohkan dagahii
sidjiide." Heahtedoaimmat 512  ledje Davvi-Norgga dáčča guollebivdiide
ávkin, muhto mearrasápmelaččaid eai dáidán olus veahkehan
(Falkenberg 1941: 70).

Edvard Bull maid čállá seammasullásaččat. Guolástusaid váilevaš
ođasteapmi, heajos dárogielmáhttu mainna ii birgen
vealggásváldinvuogádagain 513 , ja pomorgávppašeami nohkan, "máid
mearrasápmelaččat ledje bures geavahan", dagahedje issoras váttis
dili. Su oaivila mielde "ii lean mearrasápmelaččain, go
buohtastahttá earáiguin dáčča servvodagas, goasse leamaš vearrát
dilli go soahtegaskaáiggis." (Bull 1979: 179).

Einar Niemi maiddái jáhkká ahte pomorgávppašeapmi dáiddii váikkuhan
eanemus mearrasámi giliservvodagaide main gálvolonuheapmi áin lei
dállodoalloekonomiijas okta deaŧaleamos osiin. Pomorgávppašeapmi lei
seailluhan 514  dán ekonomiija, ja dan rievddadanmuni 515  mii čuovui
ruovttudoalloekonomiija. Dan dihte lei váttis dilli go šattai
garrasit ruhta- ja márkanekonomiija (Niemi 1992: 19).

Finnmárkku sápmelaččat ledje jahkečuđiid ekonomalaččat leamaš
measta sorjjasmeahttumat dánskka, dáčča ja oarjeeurohpálaš
gávpevuogádagaide, ja dát dilli nogai pomor- dahje
ruoššagávppašeami boatkanemiin. Sii šadde fáhkkestaga
ekonomalaččat sorjavaččat siseatnan gávppálaččaide, measta
heivehanáigodaga 516  haga, ja sidjiide šadde dakkaviđe heajut
guollejođihaneavttut.


9. KAPIHTTAL

          Čoahkkáigeassu

Dálá Finnmárkkus leat muhtun guovlluin ássan olbmot guhkit go 10 000
jagi. Dát čielggadeapmi álgá Kristusa riegádeami birrasiid, dan áiggi
go vuosttaš čearddalaš joavkku dán guovllus leat dovdán 517 ,
namalassii sápmelaččaid. Dán vuođul muitaluvvo Finnmárkku
ássandilálašvuođaid ja riggodatgeavaheami birra, guovllus mii
boaresdárogillii gohčoduvvo Finnmorkr - sápmelaččaid guovlu dahje
eanan.

Veahá viidát muitaleaddji čálálaš gáldut eai gávdno ovdal go
15-1600-logu rájes. Dan dihte guoskkaha dát čielggadeapmi eanemustá
áigodaga gaskal sullii 1600-logu ja 1900-logu álggogeaži.

Oba sihkkarit ásse dušše sápmelaččat Finnmárkkus 12-1300-logu
rádjái. Sii elle johtalemiin. Dárogiela-islándda giela áiggi olbmuin
ja nuorta álbmogiin gal lei oktavuohta sápmelaččaiguin, gávppašeami
bokte ja vearrogáibidan- ja rievidanmátkkiid bokte. Vikiŋgaáiggis gal
gávdnojit mearkkat main vuohttá veahá dáčča ásaidumi muhtun báikkiin
Oarje-Finnmárkku rittuin.

Eambbo bistevaš dáčča ásaidupmi Finnmárkkus várra álggii
12-1300-logus, go hanseáhtaid gávpevuogádat dagai vejolažžan lonuhit
gortni guliin. Gordnerádji dasto ii hehtten ásaidumi davás, ja
Finnmárkku rittuide vuođđuduvvojedje olu guollebivdohápmanat gos
olbmot elle gávpeguolástemiin.

Novgoroda beales eai liikon dáčča sisabáhkkemii, dan dihte go sii
atne dán iežaset vearro- ja vuollásašguovlun. Vaikko 1320-jagiin
dahkkui ráfišiehtadus, de goitge hearjidedje dáččat ja Novgoroda
karelat ja ruoššat guđetguimmiideaset guovdu bárrahis ain
1400-logus.

Dáčča, dahje eahpe-sámi álbmot, stuorui 1500-logu maŋit oasi
rádjái. Guollemárkana konjunktuvrrat gal hedjonišgohte dan
jahkečuođi vuosttaš oasis juo, ja dat dagahii ahte dán álbmoga
lohku unnui sakka sihke 16- ja 1700-jagiin. Sápmelaččaid lohku gal
lassánii gáfadit seammá áigodagas. Sihke dalá gáldut ja dutkanbohtosat
čájehit ahte dán ovdáneami vuođđun lei ahte sápmelaččat eambbo
geavahedje buot riggodagaid.

1600-logu álggus maid vásihedje ahte dáččat váldigohte eatnamiid
sápmelaččaid aktoráđđenguovlluin 518  vuonain. Dát leavvan dáiddii
vuosttažettiin dan dihte go sii heajos guollemárkankonjunktuvrraid
geažil dárbbahedje eambbo birgejumi vuođu.

Muhto sápmelaččaid ja dáččaid oalle čielga ássanavádatrájit gal
biste ain guhkes áiggiid. Ártan dása sáhtii leamaš ahte dáččat
balle sápmelaččain noaiddástallanmáhtu, nu go ee. gonagas Kristian
IV maid dovddahii.

Dáččaálbmotlogu unnun heajos guollemárkankonjunktuvrraid geažil
sáhttá sápmelaččaide njuolgut ávkin leamaš. Sidjiide šattai buoret
vejolašvuohta meahcástit, šibihiiguin johtalit áigodagaid mielde, ja
dieđusge maid šattái boazodollui ráfit. Earenoamážit dáidá dát
ealáhus ožžon liige buoret ovdánanvejolašvuođaid geasseorohagain,
earenoamážit 1700-logus.

1600-logu maŋit oasis váivahuvvagohte Københámmanis dáččalogu garra
unnuma dihte. Dan dihte álggahišgohte vásedin doaimmaid buoridit
dili. Doaimmat ledje ruhtaveahkit 519  ja bággodoaimmat. Ledje
omd. vearrobeassamat dáččaide, vearroárpmut, militearbálvalusas
beassan ja bahádahkkiid doalvun Finnmárkui.

1700-logu ovddit oasis bođii goalmmát čearda Finnmárkku
riggodatgilvui, namalassii kvenaálbmot. Sii ledje suomagielat
sisafárrejeaddjit dalá Davvi- ja Nuorta-Ruoŧas, mas Suopma dalle lei
oassin. Oallugat vuosttaš kvenain seahkánedje sámi servvodahkii ja
sámi álbmogii.

Dánska-norgga eiseválddit atne kvena sisafárrema 1700-logus hui
buorren. Sin almmolaš politihkka lei ahte sin galggai bures vuostá
váldit, ja sin galggai sihke ávnnaslaš ja ekonomalaš doarjumiin
veahkehit ásaiduvvat.

Finnmárku dahje Finnmárkku oasit leat leamaš stáhtapolitihkalaš
riidoguovlun gitta 1826 rádjái. Ovdal sullii jagi 1600 berre sihke
Ruošša, Danmárku-Norga ja Ruoŧŧa vearu dán guovllu
sápmelaččain. Ruoŧŧa geahččalii muhtun muddui dáččain maid
bearrat vearu 1600-jagiid birrasiid.

Ruošša gal heittii bearramis vearu ovdal Knæredráfi jagi 1613:s, go
Danmárku-Norga akto oaččui duopmoválddi riddo- ja
vuotnaguovlluin. Sámi siseanan gal ain lei ng. ruoŧa duopmoválddi
vuolde, muhto sihke Ruoŧŧa ja Danmárku-Norga gáibideigga vearu jagi
1751 rádjái. Dalle biddjui dálá rádji Suoma guvlui, dan guovtti
gáibideaddjiriikka 520  Danmárku-Norgga ja Ruoŧa šiehtademiin. Dán
rádješiehtadussii bođii lassičálus sirddolaš sápmelaččaid birra
(lappekodisilla), mii sihkkarasttii goit boazosápmelaččaid
vuoigatvuođaid dan nuppi riikkas. Lappekodisilla gal maid lea
geavahuvvon áššiin mat gullet sápmelaččaide olggobealde
boazodoalu.

Finnmárkku dálá rájit eai mearriduvvon ovdal 1826:s, go dálá
Mátta-Várjjat gullagođii Norgii Ruošša rádjesoahpamuša bokte.

Álkivuođa dihte leat válddahallan iešguđet ealáhusaid, boazodoalu,
eanandoalu ja guolásteami, sierra sullii 16-1700-rájes ja dán
jahkečuođi álggogeahčái. Meahcásteapmi, mii lei earenoamážit
sápmelaččaide deaŧalaš, lea namuhuvvon eará ealáhusaid
oktavuođas, lotnolasat daiguin. Muhto fertet garrasit deattuhit ahte
eanas riggodagaid mat ledje oažžumis, geavahedje lotnolasat
Finnmárkkus eanas dan áigodagas máid dás guoskkahit. Ja dan dahke
earenoamážit sápmelaččat. Čearddaid erohusaid sivvan dán
oktavuođas, dáidá leamaš go earenoamážit dáččat ja dánskalaččat
bohte dakkár birrasis mii lei áibbas earalágan go Finnmárku. Sis ii
lean dat duogáš ja teknologiija mii dárbbašuvvui buoremusat 521 
geavahit riggodagaid.

Dat kvenat mat ovddemus bohte 1700-logus, gal orro álkibut seahkaneame
báikkálaččat heivehuvvon riggodatgeavaheapmái go sii ásaiduvve eanas
sámi guovlluide. Muhtun muddui sii šadde gilvalit sápmelaččaiguin
geat doppe juo ásse, ja geat juo geavahedje riggodagaid maid maŋis
kvenat ledje.

Dáid iešguđet ealáhussurggiin 522  leat ain olu beroštahtti
gažaldagat máid eambbo galggašii dutkat. Okta dáin lea man guhkás
maŋás boazodoalu álggu sáhttá guorrat. Finnmárkulaččain soitet
leamaš lojes bohccot geađgeáiggis juo. Muhtun dutkit oaivvildit maid
sáhttit muhtun lágan boazodoalu čatnat vuosttaš sihkkaris sámi
bázahusaide birrasiid Kristusa riegádeami áiggi rájes. 800-logu loahpa
rájes leat čielga dieđut boazodoalu birra dálá Romssas ja
Finnmárkkus, mii lei sápmelaččaid ja håløygalaš aristokratiijas
oktasaš doallu.

Olu ođđasit čálalaš gálduid mielde diehtit čielgasit ahte
Finnmárkku sápmelaččain lei boazodoallu 1600-logu álggogeahčen. Lea
váttis diehtit man viiddis boazodoallu dalle lei. Muhto 1600-logu
mielde várra rievddai boazodoallu dan guvlui ahte šadde sierra doalut
ja stuorit ealut, ja dát ovdánii ain maŋit jahkečuođis.

Johttiboazodoallu sáhttá ovdánan sullii seammá mađe riddosámisiiddain
go siseatnansiiddain. Nappo dápmagohte muhtun siidaolbmot eambbo
bohccuid ja čuvvodišgohte ealuid johtalemiin gaskal siseatnama ja
rittuid, dahje nuppeguvlui.

Dan dihte sáhttet ovtta guovllus oanehit dahje guhkit áiggi leamaš
guokte sierra boazodoallojoavkku mat johte buohtalaga, ja áiggii
mielde šadde oktan. Gitta 1800-logu gaskkamuddui oaidnit
ovdamearkkaid go boazodoallobearrašat almmolaččat gulle
riddosuohkaniidda. Almmolaš gohččumat ja mearrádusat Norgga ja
Suoma rádjedahppama maŋŋel 1852:s leat njuolggo sivvan dasa go
boazodoallit šadde čálihit iežaset siseatnansuohkaniidda, gosa
eatnasat dán áigge gullet.

Sihke 16-, 17- ja muhtun muddui maid 1800-logus ledje boazodoalus
buorit ovdánanvejolašvuođat go olmmošlohku lei nu vuollin, sihke
geasse- ja dálveorohagain. Dát gal vejii rievdan go earenoamážit
Finnmárkku rittuin lassánišgođii olmmošlohku go oallugat fárregohte
dohko veahá ovdalaš 1800-logu gaskkamutto. Nu šattai maid eambbo
gilvu geasseorohagain.

Norgga ja Suoma rádjedahppan 1852:s lei goitge ovddit jahkečuođi
vearrámus dahku boazodoalu guovdu. Finnmárkku sápmelaččat masse
fáhkkestaga buot dálveorohagaid Suoma bealde. Dát rievdadii
boazodoallohámádaga 523  hirbmosit. Oallugat fertejedje heaitit ja
fárret mearragáddái, ja muhtumat fas, earenoamážit
Guovdageainsuohkana olbmot, lonuhedje stáhtagullevašvuođa ja šadde
Ruoŧa vuollásažžan. Dainna lágiin sáhtte fas geavahit boares
dálveorohagaid. Dát dilli bisttii 1889 rádjái go Ruoŧa ja Suoma rádji
maid dahppui. Dan oktavuođas lei mihtilmas fárren fas
Guovdageidnui. 1852 rádjedahppan maid dagahii olu rievdademiid ja
soahpameahttunvuođaid Finnmárkku iešguđet
boazodoalloguovlluide 524 . Daid soahpameahttunvuođaid dihte mat
bohciidedje rádjedahppama geažil, bohte vuosttaš
boazodoallomearrádusat Finnmárkui gonagaslaš resolušuvnnaid ja
Stuoradikki addin lágaid bokte.

Go buohtastahttá boazodoalu eará ealáhusaiguin, oaidnit ahte ovddit
jahkečuođi maŋit oasis bođii dás sullii bealli ámtta
biergobuvttadeamis. Vuosttaš máilmmisoađi birrasiid lei heiveheapmi
ođđa dilálašvuođaide rádjedahppama maŋŋel bures
doaibmame. Boazodoallobearráigeahčči 525  gohčodii boazodoalu oktan
Davvi-Norgga deaŧaleamos ealáhusgeaidnun.

Finnmárkku eanandoalu leat dávjá atnán unnán mávssolažžan. Muhto
gálduin oaidnit goitge ahte eanandoallu lea leamaš deaŧalaš oassin
ealáhusheiveheamis doloža rájes. Eanadoaluin oaivvilduvvo ovddemustá
šibitdoallu. Gortni ja ruonas šattuid gal leat oba unnán gilván,
muhto buđetgilvin šattai oalle deaŧalažžan muhtun guovlluin
1800-logus. Maiddái dán oktavuođas lea Álttáguovlu mihtilmassan, nu
go olu eará eanandoallodoaimmain.

Vuosttaš čálalaš gáldut Finnmárkku šibitdoalu birra leat 1500-logu
rájes. Muhto arkeologalaš gávdnosiin sihke Nuorta- ja
Oarje-Finnmárkkus, vuohttit šibitdoalu muhtun sámi guovlluin goit
1300-logu rájes. Guollemárkana hedjoneaddji konjunktuvrrat dagahedje
ahte 1600-lohku šattai dáčča šibitdoalu viidánanáigodahkan, ja
dáččat fárrejedje muhtun muddui sápmelaččaid geavahanguovlluide 526 
vuotnagáttiide, ja njuolgut gilvališgohte sápmelaččaiguin.

Lea jáhkehahtti ahte maiddái sápmelaččaid šibitdoallu viidánii
1600-logus. Ođđasit dutkamat čájehit ee. ahte sápmelaččat barge
eambbo šibihiiguin go dáččat 1600-logus.

1700-logu vuosttaš moaddelohjagi bohte maid oalle olu ruoŧelaččat
Áltái. Sii barge eanan- ja vuovdedoaluin 527  lotnolasat
vuovdedoaimmain 528  ja mearraguolástemiin. Muhtun áiggi maŋŋel bohte
ođđa kvena eanandoallit, mat ásaiduvve siseatnama sámiguovlluide,
ee. Deanuleahkái ja Porsáŋgui.

1775 eananjuohkinresolušuvdna dagai vuosttaš geardde vejolažžan
eaiggáduššat eatnama Finnmárkkus. Mihttomearrin lei ee. oažžut
dakkár eanandoalu mii ámmatolbmuid mielas lei gánnáhahtti ja
deaŧalaš.

Mearrasápmelaččaid árbevirolaš doaibmavuohki mas ledje
áigodatjohtolagat, gal ain bisttii guhká ja viidát
Finnmárkkus. Eanandoalloresolušuvdna nappo dušše hui unnán álggos
váikkuhii beaivválaš doibmii Álttáguovllus ja muhtun eará
Oarje-Finnmárkku guovlluin.

1800-logu maŋit oasis heivehuvvojedje eiseválddiid
eanandoallorahčamušat muhtun muddui
dáruiduhttinpolitihkkii. Goappešiid beales atne ávkkálažžan
oažžut dáččaid ásaiduvvat eanandoallin, ja čađahišgohte muhtun
koloniserendoaimmaid dán oktavuođas. Olu suohkaniin gilde
eananvuovdima, vuovddi várjaleami ja giellaseaguhemiid hehttema
namas. Vearrámus oassi dán politihkas ledje goitge eananláhka ja
eananvuovdinnjuolggadusat 1902:s, mat gilde vuovdimis eatnama earáide
go dárogielagiidda. Leat unnán dieđut mat muitalit movt gildosa
čađahedje, muhto gávdnojit čielga mearkkat main vuohttá mainna
lágiin mearrádusat čuvvojedje. Almmolaččat gustojedje dat 1965
rádjái.

10-15 jagi ovdal vuosttaš máilmmisoađi ledje eanas Finnmárkku
eanandoalut smávvát, ja eanas ledje niittut ja
meahccegiettit. Deaŧalaš oassin fuođđaris lei jeagil, lasttat,
guolemoalut ja sullasaččat. Dušše Álttás lei hupmanveara
gilvin. Muhto šibitdoalu ferte goitge navdit leamaš deaŧalažžan
sihke siseatnama ja riddo- ja vuotnaguovlluid eallinláhkái.

Go eai gávdno luohtehahtti logut mat muitalit juohke ealáhusa dietnasa
oppa áigodagas, lea váttis daid buohtastahttit. Muhto ealáhus mii
livččii hui deaŧalaš jus livččii rehkeneastán, lea guollebivdu
mearas ja ábis. Guhkesáiggegeahččamiin 529  dáidá riekta dadjat ahte
earenoamážit dáčča álbmogii leat guollemárkana konjunktuvrrat
mearridan ássama sturrodaga. Omd. lei márkanguolásteapmi mii dagai
dáčča ásaidumi vejolažžan Finnmárkkus birrasiid jagi 1300. Nuppe
dáfus ledje márkanguolásteami heajos konjunktuvrrat mat dagahedje ahte
dáčča ássiid lohku unnui hirbmosit, earenoamážit 16- ja 1700-logus.

1800-logus fas lassánedje olbmot gáfadit ja Finnmárkku álbmot lassánii
golmmageardánit gaskal 1835 ja 1900 ja guollebivdu ja buorit
márkanvejolašvuođat ožžot eanas dan gutni. Dáččaid lohku
lassánii measta viđa geardde, ja kvenaid lohku lassánii golmma
geardde. Ovtta ládje sáhttá dán ovdáneami buohtastahttit vuosttaš
dáčča koloniserenbáruin 6-700 jagi ovdal. Dalle gal lei olu jođánet
lassáneapmi, ja lohku lei maid olu stuorit go 14- ja 1500-logus.

Finnmárkkus leat leamaš sierra ortnegat guolástusa birra ja
guollebivdooasálastima birra. 1700-logu álggus gáržžiduvvui
guollebivdu Nordlándda ja Romssa guosseguollebivdiide
(davvimátkkošteddjiide). Maiddái ruoššaid guollebivdu čavgejuvvui
1740- ja 1770-jagiin. Ođđa ja garraset njuolggadusat bohte maid
davvimátkkošteddjiide 1778:s. Dan rájes ii oba lean ge
guosseguollebivdiin šat lohpi bivdit vuonain.

Ruošša guollebivddu oktavuođas 1700-logus rahppojedje gávpegeainnut
nuorttas maiddái hivvodatgálvvuide nu go guollái ja
jáfuide. Finnmárkui lei Ruošša sihkkaris jáfodábuheapmi áibbas
vuođđomávssolašvuohtan, ja lei eahpitkeahttá okta ártan dasa go
oallugat fárrejedje Finnmárkui 1800-logus.

1830 ođđa guolástusláhka heaittihii measta buot
guosseguollebivdogáržžidemiid, ja lei dasto deaŧalažžan dasa go
guollebivdu, ja várra earenoamážit šákšadorskebivdu fas sáhtii
viidánit nu olu go dagai. Guosseguollebivdiid garra márran dagahii gal
muhtun riiddu báikkálaš bivdiiguin.

Fatnasiid ođasteami oktavuođas stuorit fatnasiidda, ođđa ja
aktiivvalaš veahkkeneavvuide, mohtordollui ja nu ain, šadde
riggodagaid suodjalangažaldagat hui áigeguovdilin 1800-1900 molsuma
birrasiid. Vuotnaássit, geat eanas ledje sápmelaččat, serve dušše
hui veahá guolástusaid ođasmahttimii. Sidjiide čuzii ođđa
teknologiija earenoamáš garrasit, ja bohte gáibadusat
vuotnariggodagaid várjalit ja báikkálaš olbmuide addit
vuosttašrievtti bivdit guoli lagasbáikkiin. Maiddái riddobivdit
vuosttaldedje garrasit omd. feastonuohtásteami.

Riddogáttiin gal muhtun muddui ledje ođastan fatnasiid vuosttaš
máilmmisoađi áigge, go pomorgávppašeapmi boatkanii. Doppe ii lean
dalle nu dárbu buori geasseguollebivdui go galge dálvejáfu dábuhit, nu
go mearrasápmelaččain lei, geat gálvodábuheami dáfus eanas ledje
pomorgávppašeami duohken. Pomorgávppašeami nohkan čuzii sidjiide
earenoamáš garrasit. Máŋgga ládje dagahii pomorgávppašeami nohkan
1914-15 birrasiid stuorit nuppastusaid Finnmárkku historjái go vel
vuosttaš máilmmisoahti ge.

Guolástusaid siskkobealde ledje riggodagaid várjaleami gažaldagat
oalát ilbman ovdal vuosttaš máilmmisoađi juo ja šadde rievttes
áigeguovdilin industriála fálesbivddu oktavuođas Finnmárkku
olggobealde. Fálesbivddu vuosttaldeapmi lei dievvan oalát go muhtun
issorasat suhttan guollebivdit billistedje fálesbivdoguovddáža
Donjevuonas 1903:s. Duogážin lei go lulli-norgalaš
kapitalberošteaddjit 530  ledje speadjamiin bivdán fálláid ámttas
1860-jagiid rájes. Guollebivdit eai šat dohkkehan dili. Sii
oaivvildedje ahte lei oktavuohta hedjonan guollebivddu ja meara
fáleshivvodaga unnuma. Dakka maŋŋel dan máid maŋŋel leat gohčodan
Donjevuonastuibmin, mearridii Stuoradiggi gieldit fálesbivddu.

Vuosttaš máilmmisoađi birrasiid lei "Finnmárku Ámta" máŋgga ládje
rievdadeami áigodagas riggodagaid geavaheami dáfus.  Fálesbivddu bokte
ledje áigá juo oahpasnuvvan mearariggodagaid industriijalaš
geavaheapmái. Mátta-Várjjagis lei ruovdemálbmaroggan 531  aitto
álggahuvvon. Dát industridoaibma oalát rievdadii
ássiiddilálašvuođaid doppe, ja Finnmárku lei ollislaččat vásihan
dan 1800-logu maŋit oasis. Kárttat mat čájehit "álbmogiid
čearddalšvuođa" ja ráhkaduvvojedje olmmošlohkama vuođul 1910:s,
čájehit hui čielgasit dan doaimma máid guolleriggodagaid ođđa
geavaheapmi lei vuođustan 1800-logus.

Carl Schøyena statistihkka čájeha mannolaga 1860-gaskkamuttos gitta
1910 rádjái, geahča tab. 9.1 vuollelis.

Tab. 9.1: Olmmošlassáneapmi 1866-1910

     Sápmelaččat Kvenat Seaguhuvvon Dáččat Oktiibuot

1.1.1866 7.500 3.434 1.285 8.110 20.329 1876 7.017 4.286 2.965 9.807
1.1.24.075 Eanas dáččat 1891 9.491 5.929 - 13.929 29.341 3.12.1900
1.1.9.572 5.406 - 18.409 33.387 1.12.1910 10.332 5.398 - 23.396 39.126
1.1.---------
1.1. Veahá ovdalaš vuosttaš máilmmisoađi lei riggodatvuođđu ja
1.1.riggodatgeavaheapmi dagahan čuovvovaš čearddalaš joavkojuogu,
1.1.vrd. gov. 9.1, 9.2 ja 9.3 maŋŋelis.













Gov. 9.1: Kárta mii čájeha Finnmárkku ámtta álbmogiid
                čearddalašvuođa.  I Suopmelaččat (kvenat)

Gáldu: (Schøyen 1920: 157).



































Gov. 9.2: Kárta mii čájeha Finnmárkku ámtta álbmogiid
                čearddalašvuođa.  II Sápmelaččat

Gáldu: (Schøyen 1920: 158)





















Gov. 9.3: Kárta mii čájeha Finnmárkku ámtta álbmogiid
                čearddalašvuođa.  III Dáččat

Gáldu: (Schøyen 1920: 159)


































      Oanádusat

Avskr. Avskrift (nubbehusčálus) Bd. Bind (girji) Bil. Bilag (čuovus)
Chra. Christiania Dat. Datert (beaiváduvvon) Dok. Dokument (dokumenta)
D-NDanmark-Norge (Danmárku-Norga) FAFinmarkens Ámt (Finnmárkku ámta)
FABFinmarkens Ámts Femaarsberetninger (Finnmárkku ámtta
viđajagidieđut) FaaBForordninger og Aabne Breve (ásahusat ja rabas
reivvet) FDAFFinmarkens Districtsámtsformandskabs forhandlinger
(Finnmárkku ámtta ámtaguovllu ovdagotti šiehtadallamat)
F.inspFiskeriinspektøren (guolástusbearráigeahčči) Fm. Finnmark
(Finnmárku) Fol. Folio Frd. Forordning (ásahus) FSSFinnmark
Sorenskriveri (Finnmárkku Sundi) Hem. Hemmelig (čiegus) HDBHerredags
dombøker (Hearrárievtti duopmogirjjit) Hist. top. Historisk topografisk
(historjjálaš topografalaš) HTHistorisk tidsskrift (historjjálaš
áigečála) JDJustisdepartementet (Justisdepartementa) Jb. Journalbilag
(journalčuovus) Js. Journalsaker (journaláššit) Jf. Jamfør (Vrd.)
(veardit) Just. prot. Justisprotokoll (justisprotokolla) Jur. Juridisk
(juridihkalaš) Kgl. res. Kongelig resolusjon (gonagaslaš
resolušuvdna) Kpb. Kopibok (kopigirji) NBLNorsk biografisk leksikon
(Norgga biográfalaš leksikona) NGLNorges gamle love (Norgga boares
lágat) NHDNorske herredagsdombøker (Norgga hearrárievtti
duopmogirjjit) NLNorske lov (Norgga lágat) Norr. Norrøn(t)
(dárogiela-islándda giela áiggi) NNSNord-norske samlinger
(Davvi-Norgga čoakkáldagat) NRADet norske riksarkiv, Oslo (Norgga
riikaarkiiva Oslos) NRRNorske Rigs-Registranter (Norgga
riikaregistránttat) NOUNorges offentlige utredninger (NAČ) (Norgga
almmolaš čielggadeamit) NTNorges Traktater (Norgga šiehtadusat)
OAJ. saml. Oscar Albert Johnsens samlinger (Oscar A. Johnsena
čoakkáldagat) O. No. Odelstingsproposisjon nummer (Odeldikki
proposišuvnna nummir) Ot. prp. Odelstingsproposisjon
(Odeldikkiproposišuvdna) Pk. Pakke (páhkka) Prot. Protokoll
(protokolla) Russl. Russland (Ruošša) Rør. Rörande SATØStatsarkivet i
Tromsø (Romssa stáhtaarkiiva) SISámi Instituhtta Skr. Skrivelse(r)
(čállosat) Skr. fgvBiASkrivelser fra geistlige og verdslige betjente
inden ámtet (ámtta girkolaš ja máilmmálaš ámmátolbmuid čállosat)
SMSagai Muittalægje SsStatssekretariatet (stáhtačállingoddi) SRADet
svenske riksarkiv (Ruoŧa riikaarkiiva) SRUSamerettsutvalget (Sámi
vuoigatvuođalávdegoddi) Sthlm. Stockholm Sver. Sverige (Ruoŧŧa)
Tb. Tingbok (diggegirji) TFTanen fogderi (Deanu fáldiguovlu) TSSTanens
sorenskriveri (Deanu sundiguovlu) TfRTidsskrift for Rettsvitenskap
(Riektediehtaga áigečála) U.å. Uten år (vuođđologu haga)
ØFFØst-Finmarkens Fogderi (Nuorta-Finnmárkku fáldiguovlu)
ØFFSØst-Finmarkens Foged og Sorenskriver (Nuorta-Finnmárkku fáldi ja
sundi) ØVDFØst- og Vest-Finmarkens Districtsformandskabs Forhandlinger
(Nuorta- ja Oarje-Finnmárkku guovlluovdagottiid šiehtadusat)


































Báikenammalistu

Sámegiella:Dárogiella:Sámegiella:Dárogiella:



























































Sámegiella:Dárogiella:Sámegiella:Dárogiella:






























































Dárogiella:Sámegiella:Dárogiella:Sámegiella:






























































Dárogiella:Sámegiella:Dárogiella:Sámegiella:






























































Girjjit ja gáldut






















Álggaheapmi 29 Sámi vuoigatvuođalávdegotti váldi 129  Áššedovdiid 1 7 
bargu 30  Gaskavuohtageavaheami ja vuoigatvuođaoainnuid čielggademiid
birra, dálá vuoigatvuođa ja hálddašeami čielggademiid birra ja Sámi
vuoigatvuođalávdegotti riektepolitihkalaš barggu birra.31 II oassi 34 
Steinar Pedersen 34  Finnmárkku eatnamiid ja čáziid geavaheapmi
vuosttaš máilmmisoađi rádjái 34  Ovdasátni 35  1. KAPIHTTAL 37  Áigodat
1300-logu ovdal 37  1.1. SÁMIT - VUOSTTAŠ DOVDDUS ČEARDDALAŠ ÁLBMOT 37 
1.2 OKTAVUOHTA EARÁIGUIN 38  1.3 OTTARA MUITALEAPMI 39 
1.4. SÁPMELAČČAID VEARROGÁLVVUS OAIDNIT JOHTALANKULTUVRRA JA 41
HÅLØYGAID RIGGODAGA VUOĐU 41  1.5 GULLE GO SÁPMELAČČAT JA FINNMÁRKU
NORGGA RIIKKASERVVODAHKII? DOABA "VEARRU" OVDAL SULLII 130043
2. KAPIHTTAL 45  Norgalaš rittuid koloniseren. Sámi ealáhusaid
differansierema álgin. Sullii 1300-160045 2.1 VUOSTELASVUOĐAT
KOLONISEREMA OKTAVUOĐAS?46 2.2 BUORIT EKONOMALAŠ VEJOLAŠVUOĐAT
GÁVPEMÁRKAN- GUOLÁSTEAPMÁI 47  2.3 RESURSAGEAVAHEAPMI JA
ÁSSANAVÁDAGAT 6849  2.4 SÁPMELAČČAT, JOHTALANKULTUVRA JA
MÁRKANHEIVEHEAPMI 50  2.5 ČEARDDALAŠ JOAVKKUID GASKAVUOHTA 51  2.6
RESURSAGEAVAHEAPMI JA RIEKTEOAINNUT 7552  3. KAPIHTTAL 53 
Stáhtapolitihkalaš gaskavuođat 1600-1826 birrasiid.53 3.1
NÁŠUNALSTÁHTAID GILVALEAPMI 53  3.2. RIIDU 1600-LOGU BIRRASIID 56  3.3
KNÆREDA RÁFI 1613: s 57  3.4 RÁDJESOAHPAMUŠ RUOŦAIN 1751:s 58  3.5
RÁDJESOAHPAMUŠ RUOŠŠAIN. 182660 3.6 LAPPEKODISILLA JA
RESURSAGEAVAHEAPMI 61  3.6.1 Gávppašeapmi. § 2862 3.6.2
Stáhtarievttalaš 107  gullevašvuohta 62  3.6.3 Lappekodisilla §
12. Bivdu ja guolásteapmi 63  3.6.4 Mearraguolásteapmi 64  3.6.5
Luossabivdu 66  3.6.6 Čoahkkáigeassu. Lappekodisilla 66  4. KAPIHTTAL 67 
Ealáhusat ja álbmotdilálašvuođat,67 16- ja 1700-logus 67  4.1
MÁRKANGUOLÁSTEAMIS HEDJONIT KONJUNKTUVRRAT 1600-LOGU RÁJES. DÁČČA
HEIVEHEAPMI RIEVDÁ. VUOSTELASVUOĐAT SÁMI ÁSSAMIIN.70 4.2 EARENOAMÁŠ
DOAIMMAT. "FINMARKENA BAJÁSČUOŽŽILEAPMI"75 4.2.1 Finnmárku
rádjanbáikin 1 3176  4.2.2 Dáččat besse vearus 77  4.3 MANNE VEALAHEDJE?
78 4.4 ČEARDDAID RELATIIVA GASKAVUOĐAID RIEVDAN 1700-LOGUS 81  4.5 HUI
SIERRA ÁSSANAVÁDAGAT 84  4.5.1 Ássanavádagat ja čearddalaš joavkkuid
gaskavuohta 86  4.6 SÁMI RESURSAGEAVAHEAPMI. SISEATNANGUOLÁSTEAPMI.  88
BIVDU. DUODJI 88  4.6.1 Demográfalaš oktavuođas lei
iešbirgenekonomiija deaŧalaš 89  4.7 KVENAT 90  4.7.1 Resursagilvu
kvena sisafárrema oktavuođas 92  5. KAPIHTTAL 95  Boazodoallu 95  5.1
RÁĐĐEJEADDJI OAIDNU. VIIDÁNEAPMI SISEATNAMIS 97 MEARRAGÁDDÁI 97  5.2
BOAZODOALLU LEI OASSIN LOTNOLASEALÁHUSVUOGIŠ 8598  5.3 BOAZODOALLU
VUOTNA- JA MEARRAGÁTTEGUOVLLUIN 1600-LOGU 99 LOAHPAGEAHČEN 99  5.4
JOHTTI BOAZODOALLU 193  VUOTNAGUOVLLUIN 1 01  5.5 DILLI SULLII 1700-LOGU
GASKKAMUTTOŠ 04  5.6 BUOHTALAS 200  JOHTTISÁMI BOAZODOALLU MAS VUOĐĐU LEA
SIHKE RIDDO- JA SISEATNANSIIDDAIN 1 07  5.7BOAZODOALLOVUOHKI JA
HEIVEHEAPMI 110  5.8 MANNOLAT 207  MAŊŊEL 1751110 5.9 OKTAVUOHTA EARÁ
EALÁHUSAIGUIN - EARENOAMÁŽIT EANANDOALUIN 1 11  5.9.1Riiddut
ássiidlassáneami ja šibitdoalu viiddideami dihte 113  5.10 1852
RÁDJEDAHPPAN JA DAN VÁIKKUHUSAŦ 16  5.10.1 Boazosápmelaččat šadde
čálihit iežaset siseatnamii 117  5.10.2 Sámi vuogit dološ guovlluid
joatkevaš geavaheami doalahiŧ 18  5.10.3 Bearrašat bieđganedje 120 
5.11BOAZODOALLU 1900-LOGU ÁLGGUŠ 20  6. KAPIHTTAL 122  Šibitdoallu ja
eanandoallu 122  6.1 1300-LOGU ŠIBITDOALLU 122  6.2DILLI 1700-LOGU
GASKU 124  6.3 EANANMIHTIDEAPMI. EANANČÁLIHEAPMI 257 . 1775
EANANJUOHKINMEARRÁDUS.258127 6.4EANANDOALLU JA LOTNOLASEALÁHUSAT 278130 
6.5GILVINMUDDU, FUOĐĐARDÁBUHEAPMI JA DIENAŠ 32  6.6BEALDOŠATTUT 296135 
6.7EANANJUOHKIMA ČEARDDALAŠ VEALAHEAPMI 136  6.7.11902
eananláhka 310138  7. KAPIHTTAL 140  Mearrariggodagaid 316  geavaheapmi 140 
7.1ÁLGGAHEAPMI 140  7.2ÁIGODAT 1700-LOGU RÁDJÁI 140  7.3 GUĐET JOAVKKUT
OASÁLASTE GUOLÁSTEAPMÁI 1700-LOGU ÁLGGUS?  141 7.4
SISEATNANSÁPMELAČČA LOTNOLASTE 331  GUOLÁSTEMI JA BOAZODOALLU.142
7.5LAPPEKODISILLA SIHKKARASTTII SISEATNANSÁPMELAČČAID
MEARRAGUOLÁSTANVUOIGATVUOĐAID 1 42  7.6FINNMÁRKKU ÁLBMOGIS GALGGAI
LEAHKIT VUOSTTAŠRIEKTI 143  7.7 RUOŠŠAID GUOLLEBIVDU FORMALISEREJUVVO
JA 145 GEAHČČALUVVO GÁRŽŽIDUVVOT 145 7.8GUOLLEŠLÁJAT JA
GEAVAHANVUOGIT.  LEEMA JA COLLETTA GUORAHALLAMAŦ 45  7.91800-LOGU
ÁLGU 148  7.101830 GUOLÁSTUSLÁHKA - VUOSTTAŠRIEKTI LOAHPAHUVVUI. 150
STUORA NUPPASTUMIT RITTUIN 1 50  7.10.1Supmiičálihuvvon sápmelaččaid
guollebivdu 153  7.11EAMBBO GÁRŽŽIDEMIID HEAITTIHEAPMI - RIIDDUT
BÁIKKÁLAŠ 153 ÁSSIID JA MÁTKKOŠTEDDJIID GASKKAŠ 53  7.12RUOŠŠAID
GUOLLEBIVDU FINNMÁRKKUS 1800-LOGUŠ 55  7.13GUOLÁSTEAPMI 1800-LOGU
MAŊIT OASIŠ 56  7.14IEŠGUĐET ÁIGODATGUOLÁSTUSOASÁLASTIN 1 58 
7.151900-LOHKU 161  7.15.1 1905 VEALGEÁSAHUS. STUORIT FATNASAT JA
MOHTORDOAIBMA 161 RITTUIN 1 61  7.15.2Resursagáhtten 1 62  7.15.3Báikkálaš
njuolggadusat sáidefierpmi geavaheameš 64  7.15.4Sáidesoaikonuohtit 406 
dagahedje suhtu. Bávkkanasaid geavaheapmi.166 7.15.5Gielddus
gáddenuhtiin bivdit dorski - vuotnaálbmoga vuosttašriekti 167 
7.15.6Vuosteháhku feastonuohttumii 170  7.15.7 Lassáneaddji sallitbivdu
- industriála doaibma 170  7.15.8Ođđa teknologiija dagaha
iešguđetláganvuođaid 1 72  7.15.9Seaktedábuhandilli čohkkii bivddu ja
ostiid 1 75  7.16MEARALUOSSABIVDU 176  7.16.11800-lohku 176 
7.16.2Dálveluossabivdu 177  7.16.3Gáidánuohtit 436177 
7.16.4Luossagolgadangieldduš 77  7.17 MEARANJIČČEHASAT 444  -
FÁLESBIVDU 178  7.17.1Ođđaáigásaš fálesbivdu 1863-1904 - riggodagaid
speadjan 463180  7.17.2Garra vuosteháhku fálesbivdui 182  8. KAPIHTTAL 184 
Pomorgávppašeapmi 184  8.1RUOŠŠAID GUOLLEBIVDU RAHPÁ VIIDDIS
JÁFOGÁVPPAŠEAMI 185  8.2FINNMÁRKU - SISAFÁRRENGUOVLU POMORGÁVPPAŠEAMI
DIHTE 186  8.3SÁPMELAČČAT JA POMORGÁVPI 188  9. KAPIHTTAL 191 
Čoahkkáigeassu 191  Oanádusaŧ 98  Báikenammalistu 199  Girjjit ja
gáldut 204  Oassi III 228  Hans Prestbakmo 228  Finnmárkku
meahcceriggodagaid geavaheapmi 1900-logus 228  Ovdasátni 229 
1. KAPIHTTAL 231  Álggaheapmi 231  2. KAPIHTTAL 233  Boazodoallu 233 
2.1BOHCCO EKOLOGALAŠ HEIVEHEAPMI 233  2.2LÁGAT JA HÁLDDAHUS 235 
2.3FINNMÁRKKU BOAZODOALU STURRODAT 241  2.4BOAZODOALLIT JA
VEARROSUOHKAN 244  2.5MOVT BOAZODOALLU GEAVAHA RESURSSAID 244 
2.5.1Guohtumat 244  2.5.2 Johtimat/johtolagat 248  2.5.3Guođoheapmi 250 
2.5.4Ássanbáikkit 252  2.5.5Boazodoallorusttegat 253  2.5.6Hearggit ja
mekaniseren 255  2.5.7 Muorraávdnasiid geavaheapmi 256 
2.5.8Bivdu/meahcásteapmi 257  2.5.9Guollebivdu 258  2.5.10Muorjjit,
luopmánat, šattut jna.259 2.5.11Gámasuoidni 259  2.5.12Jeagelbordin 260 
2.5.13 Duodji 260  2.5.14 Verddevuohta 648  ja lonuhusgávpi mas
meahccegeavaheapmi lea vuođđun 260  2.5.14.1 Eará šibitdoallu 260 
2.5.14.2 Bargguid lonohallan 261  2.5.14.3 Gálvolonohallan 261  2.6
GUOHTUNEATNAMIID BILLISTEAPMI 650  JA OLGGOBEALGEAVAHEAPMI 261  2.6.1
Guohtuneatnama massin 262  2.6.1.1 Guohtuma njuolggo massin 262  2.6.1.2
Guohtuneatnamiid eahpenjuolga 656  massin 263 2.6.1.3
Guohtunmuosehuhttimat, guohtunáigodat, energigeavaheapmi ja váiban.264
2.6.2 Lassibargu 266 2.6.3Boazomassu 266  2.6.4Luondduduohtademiid
ollislaš váikkuhus orohahkii 267  2.6.5Lea go servvodatmannolat leamaš
ovdamunnin boazodollui?268 2.6.6Buhtadus luondduduohtademiid ovddas
guohtuneatnamiin 268  2.7BOAZODOALU RIEKTEOAINNUT - ČOAHKKÁIGEASSU 269 
3. KAPIHTTAL 271  Báikki ássiid 669  resurssageavaheapmi 271  3.1ÁSAIDUPMI
OPPALAČČAT 271  3.2LÁGAT JA GEAVAHANRIEVTTIT 671272  3.3BÁIKKI ÁSSIT 272 
3.4BÁIKKI ÁSSIID RESURSSAGEAVAHEAPMI 273  3.4.1Šibitdoallu ja
guohtun 273  3.4.2Niittut 683  ja eará meahccefuođardábuheapmi 274  3.4.3
Guollebázahusat fuođarin 277  3.4.4Šibitdoaluid heaitin/eatnama
bargan 277  3.4.5 Vuovdegeavaheapmi 278  3.4.6Darfegeavaheapmi 280 
3.4.7Johtaleapmi/bivdu 280  3.4.8 Sáivaguolásteapmi 749283  3.4.9
Luopmánat ja muorjjit 287  3.4.10 Gámasuoinnit 288  3.4.11 Golgi dimbarat
ja riehkit 288  3.4.12Goađit/ealáhusbarttat 288  3.4.13Álbmoga
riggodatgeavaheapmi ja dan váikkuhus báikki olbmuide 289  3.4.14 Leat go
báikki olbmuin mat leat vuođđoealáhusain, makkárge sierrarievttit 773 
meahcceriggodagaide?290 3.4.15Vuotnabivdu 291  3.5 LEA GO
LOTNOLASEALÁHUSAIN BOAHTTEÁIGI?295 3.6 BÁIKKI OLBMUID RIEKTEOAINNUT -
ČOAHKKÁIGEASSU 296  4. KAPIHTTAL 299  299 Čoahkkebáikeássiid
resurssageavaheapmi 299  4.1ČOAHKKEBÁIKKIID OVDÁNEAPMI OPPALAČČAT
1900-LOGUS 299  4.2ČOAHKKEBÁIKEÁSSIID MEAHCCERIGGODATGEAVAHEAPMI 300 
4.2.1Vuovdi, riehkit ja darfi 300  4.2.2Bivdu ja meahcásteapmi 300 
4.2.3Sáivabivdu 301  4.2.4Luopmánat/muorjjit 302 
4.2.5Olgolustadoaimmat 805303  4.2.6Barttat 303  4.2.7Mohtorjohtolat 305 
4.3ČOAHKKEBÁIKEÁSSIID, ÁLBMOGA OAIDNU MEAHCCERIGGODAGAID 305
GEAVAHEAPMÁI JA RIVTTIIDE 305  5. KAPIHTTAL 307  Gussiid
riggodatgeavaheapmi Finnmárkkus 307  6. KAPIHTTAL 308  Finnmárkku mehciid
luondduduohtadeamit 308  6.1RUVKEDOAIBMA, RÁKTODOAIBMA, EANANROGGAN
JNA.308 6.2DULVADEAMIT - RÁVDNJELINJÁT 309  6.3JOHTOLAT ( GEAINNUT,
TELEGULAHALLAMAT JNA.)309 6.4MILITEARA BÁHČIN- JA HÁRJEHALLANGUOVLLUT
JNA.310 6.5BARTAHUKSEN 310  6.6ÁIBMONUOSKKIDEAPMI 311  7. KAPIHTTAL 312 
Riidoguovllut 312  7.1OPPALAČČAT SOAHPAMEAHTTUNVUOĐAID BIRRA 312 
7.2BÁIKKI OLBMOT/EANANDOALLU - BOAZODOALLU 312  7.2.1Meahcceguohtun 312 
7.2.2Giettit 313  7.2.3Ođđa eatnamiid bargan 314  7.2.4Áidedoallu 315 
7.2.5Eará guođohandilálašvuođat 315  7.2.6Meahcásteapmi 315 
7.3ČOAHKKEBÁIKKIID OVDÁNEAPMI / ČOAHKKEBÁIKEÁSSAN - BOAZODOALLU 316 
7.4LUONDDUDUOHTADEAMIT - BOAZODOALLU 317  7.5LUONDDUDUOHTADEAMIT -
EANANDOALU/BÁIKKI OLBMUID 318 BEROŠTUMIT 318  7.6ÁLBMOGA
LUONDDURIGGODAGAID GEAVAHEAPMI -319 BOAZODOALLU 319  7.6.1Bivdu 319 
7.6.2Guollebivdu/mohtorjohtolat 319  7.6.3Turisma 320  7.7ÁLBMOGA
MEAHCCERIGGODAGAID GEAVAHEAPMI - 320 BÁIKKI OLBMOT 320  7.8VUOTNABIVDU -
RIDDOBIVDU/ÁHPEBIVDU 322  7.9LUONDDUSUODJALEAPMI - VUOĐĐOEALÁHUS 322 
Čuovus 324  Finnmárkku mearaluossabivdiid 324 iskanjearahallama
čoahkkáigeassu 324  GIRJJIT 326  Oassi IV 351  Einar Richter Hanssen 351 
Finnmárkku luondduriggodagaid geavaheapmi 351  1918:s sullii 1970
rádjái 351  1. KAPIHTTAL 352  Álgu 352  2. KAPIHTTAL 358  Boazodoallu 358 
2.1BOAZOLOHKU 359  2.2JOHTOLATGEINNODAGAT 361  2.3EANANGEAVAHEAPMI 362 
2.4BOAZODOALU OVDÁNEAPMI 1900-1970365 2.5LASSIEALÁHUSAT 366 
3. KAPIHTTAL 368  Eanandoallu 368  3.1DOABA "FINNMÁRKKU EANANDOALLU"368
3.2EANANDOALU VÁTTISVUOĐAT 369  3.2.1Dálkkádagat 370  3.2.2Ruhtavátni 370 
3.2.3 Máhttu 371  3.2.4Boaittobealássan 371  3.2.5Eananvátni 373 
3.3VIIDODAT JA SAJÁDAT 376  3.4MEAHCCEGEAVAHEAPMI 378 
3.4.1Soahtegaskaáigi 378  3.4.2Áigi maŋŋel soađi 380 
3.5MEAHCCEFUOĐĐARAT JA EARÁ FUOĐĐARAT 380  4. KAPIHTTAL 383 
Guolástusat 383  4.1SOAHTEGASKAÁIGI 383  4.1.1Lotnolas doaimmat 385 
4.1.2Váldoealáhus 386  4.1.3Nuppástuhttin mohtordoibmii ja
jahkodatbivdui 966387  4.2ÁIGI MAŊŊEL SOAĐI 389  5. KAPIHTTAL 393 
Muorjjit/luopmánat ja borramuššattut 393  5.1SOAHTEGASKAÁIGI 393 
5.2ÁIGODAT MAŊŊEL SOAĐI 395  5.3RESURSSAVÁTNIVUOTNA LASSÁNA 396 
6. KAPIHTTAL 397  Lottit - Monit - Uvjjat 397  6.1BIVDOÁIGGI JA
BÁLKÁBIVDDU GUHKIDEAPMI 1920-1970398 6.2LODDERIGGODAGAID
MÁVSSOLAŠVUOHTA 1920-1970398 6.2.1Siseatnamis 398  6.2.2Vuonain 399 
6.2.3Riddu 401  6.3RÁFÁIDUHTTINMEARRÁDUSAT JA EVTTOHUSAT 1920-1940 402
7. KAPIHTTAL 404  Eanan- ja mearanjiččehasaid bivdu 404 
7.1SOAHTEGASKAÁIGI 404  7.1Resursadábuhanvejolašvuohta 1044404 
7.1.2Bivdu ruovttudollui ja vuovdima váste 405 7.1.3Bálkábivdu 1068407 
7.1.4Soahpameahttunvuođat eará ealáhusaiguin 407  7.2ÁIGODAT SOAĐI
MAŊŊEL 408  411 8. KAPIHTTAL 412  Guollebivdu jogain ja jávrriin 412 
8.1SOAHTEGASKAÁIGI 412  8.2ÁIGODAT SOAĐI MAŊŊEL 414  9. KAPIHTTAL 417 
Darfi ja vuovdi 417  9.1BOALDÁMUŠVÁTTISVUOĐAT 417  9.2DARFELOGGUN
BIRRASIID 1900-1970418 9.3VUOVDI JA VUOVDEBUKTAGAT 419  9.3.1Vuovdima
váste vuovdedoaibma soahtegaskaáigge 420  9.3.2Vuovdima váste
vuovdedoaibma maŋŋel soađi 421  9.3.3Goahte- ja viessohuksen 423 
9.3.4Fuođaršlájat ja bargoneavvut 423  9.4GÁMASUOINNIT JA
HEAVNNISÁVZZAŦ 128425  10. KAPIHTTAL 426  Johtolat 426 
10.1JOHTOLATVEJOLAŠVUOĐAID OVDÁNEAPMI SULLII 1870 RÁJES 426 
10.2SOAHTEGASKAÁIGI 428  10.2.1Geainnut ekonomalaš gaskaoapmin 428 
10.2.2Heahtebargu 431  10.2.3Náššuvnnalaš beroštumit 431 
10.2.4Geográfija ja dálkkádat 433  10.2.5Geaidnu buoredili
ovddideaddjin 433  10.2.6Álggaheaddjit ja vuostálastit 434 
10.2.7Giligeainnut ja váldogeainnut 435  10.2.8Biila hobeheaddjin 1 231436 
10.2.9Dálvemáđijaŧ 234 , johkafatnasat, guorbmevávdnageainnuŧ 235437 
10.2.10 Telegráfa ja telefuvdna 438  10.2.11 Soahtejagit 439  10.3ÁIGI
SOAĐI MAŊŊEL 441  10.3.1Geaidnodási buorideamit 441  10.3.2Johtolaga
nuppástupmi mearas eatnama nala 442  10.3.3Girdišiljohuksemat 443
10.3.4Soahpameahttunvuođat 444  11. KAPIHTTAL 445  Báktedoaimmahat 445 
11.1SOAHTEGASKAÁIGI 446  11.2ÁIGODAT SOAĐI MAŊŊEL 448  12. KAPIHTTAL 451 
Fápmorusttegat 451  12.1SOAHTEGASKAÁIGI 451  12.2ÁIGI MAŊŊEL SOAĐI 454 
12.2.1Fápmorusttethuksemat 454  12.2.2Soahpameahttunvuođat 457 
13. KAPIHTTAL 459  Čoahkkáigeassu 459  13.1BOAZODOALLU 459 
13.2EANANDOALLU 459  13.3GUOLÁSTUSAT 460  13.4MEAHCÁSTANEALÁHUSAT 461 
13.5JOHTOLATVEJOLAŠVUOĐAT, BÁKTEDOAIMMAT, 461 FÁPMORUSTTEGAT JA
VUOVDEDOAIMMAT.461 14. KAPIHTTAL 463  Finnmárkku riekteoainnut 463 
Oanádusat, prentejuvvon gáldut ja girjjit 466  Oanádusat 466  Gáldut ja
girjjit 467  Gáldut mat eai leat deaddiluvvon 467 

       







        Oassi III Hans Prestbakmo

Finnmárkku meahcceriggodagaid geavaheapmi 1900-logus




























         Ovdasátni


Sámi vuoigatvuođalávdegoddi attii munnje bargun čielggadit
"Finnmárkku fylkkaeatnamiid ja čáziid duohta geavaheami ja dálá
gustojeaddji riekteoainnuid mat báikki álbmoga 532  iešguđet joavkkuin
leat, sihke siseatnamis ja rittuin" (NOU 1984:18) (ođđasit
jorgaluvvon), ja lassin čállit čielggadeami geavaheami
soahpameahttunvuođaid birra ja riekteoainnuid birra.

Dát čielggadeapmi fátmmasta áigodaga maŋosguvlui vuosttaš
máilmmisoađi loahpa rádjái, ja áigodat lea válljejuvvon ovttasráđiid
Steinar Pederseniin ja lávdegotti lahtuiguin Torgeir Austenåain ja
Gudmund Sandvikain. Čielggadeapmi lea nappo "dálá" eatnamiid ja
čáziid dahje meahci 533  geavaheami válddahallan (áigodat maŋŋel
1960), ja lea buohtastahttojuvvon "olbmo muittu mielde" geavahemiin
(nappo sullii jagiid 1920 - 1950). Čielggadeamis leat golbma
oaiveoasi (boazodoallu, báikki álbmot ja čoahkkebáikkeálbmot), ja dat
loahpahuvvo guvttiin čoahkkáigeasuin (olbmuid luondduduohtadeamit 534 
ja soahpameahttunvuođaguovllut 535 ). Earaládje maid livččii sáhttán
čállosa hálddašit. Dán vuogi lean válljen vai Finnmárkku
mihtilmasvuohta 536  (boazodoallu) ovddemustá čilgejuvvo ja dasto
deattuhuvvo mainnalágiin báikki álbmot lea rievdan maŋimus 60 jagi,
ja šaddagoahtán čoahkkebáikkeálbmogin. Ealáhusgeainnut leat rievdan
ja nappo maiddái eatnamiid ja čáziid dahje meahci geavaheapmi.

Mun lean sivilagronoma, ja lean leamaš boazodoalloagronoman Romssas
oktiibuot 10 1/2 jagi. Lean luonddusuodjalankonsuleantan Romssas
bargan 4 jagi ja Finnmárkkuduoddara Ressursalávdegotti 537  čállin ges
3 jagi. Lean leamaš riektenammaduvvon 538  áššedovdin máŋgga
árvvoštallanáššis 539  boazodoalloguovlluid duohtademiin Finnmárkkus
ja lean čielggadan váikkuhusaid Finnmárkku boazodollui
ee. Boazodoallohálddahusa ja Suodjalusdepartemeantta ovddas.

Čielggadusa vuođđun leat dieđut mat leat čohkkejuvvon
Finnmárkkuduoddara ressursalávdegotti ja Sámi vuoigatvuođalávdegotti
barggu oktavuođas, ja dasto muhtun girjjit
(vrd. girjelisttu). Dieđut mat leat čohkkejuvvon Sámi
vuoigatvuođalávdegotti bargui, leat ságastallamat ja jearahallamat
ovddemustá Finnmárkku iešguđet guovllu vuorraset olbmuiguin,
oktiibuot 50 olbmuin.

Lea čielggas ahte dan áigemearis máid ledjen ožžon, ii lean
vejolaš buot fylkka guovlluiguin seammá vuđolaččat bargat. Lean
muhtun guovlluiguin bargan eambbo go eará guovlluiguin. Eanemus
olbmuiguin lean Hammerfeastta-Fálesnuori guovllus hupman, ja
Mátta-Várjjagis fas unnimusat.

Lean deattuhan muitalit dábálaš málliid Finnmárkku eatnamiid ja
čáziid geavaheamis. Muhtun dárkilis dieđut leat mielde, čájehit
daid stuora erohusaid mat gávdnojit, ja govvidit dábálaš
málliid. Geardduheamit dieđusge šaddet, vállješ dál nuo dahje ná
čállit. Muhto vai šaddet nu unnán geardduheamit go vejolaš, lea
čujuhuvvon duohko deike čállosis. Dan dihte berre olles čállosa
lohkat, ii ge dušše duokko dákko.

Romssa Dávvirvuorkká sámi etnográfalaš ossodat ii astan lohkat mu
čállosa ovdal deaddeluvvui. Dan dihte logaiga Sámi
vuoigatvuođalávdegotti lahtut Austenå ja Sandvik guovtte geardde dán
čállosa (juovlamánus 1983 ja miessemánus 1984) ja dan maŋŋel
bargojuvvui eambbo čállosiin. 1984 čavčča čájehuvvui dat Sámi
vuoigatvuođalávdegoddái, man lahtut ságastalle čállosa birra máŋgga
čoahkkimis ja čoahkkimiid gaskkas. Lean guorahallan mearkkašumiid
ja evttohusaid ja lean veahá rievdadallan čállosa. Dálá
čielggadeapmi lea mu fágalaš ovddasvástádus.

Lea measta 10 jagi gollan dan rájes go bargen čielggademiin. Dan
oktavuođas lea čálus veahá divoduvvon 1993:s, ja ovddemustá leat
loguid ja lágaid ođasteamit váldon mielde. Olbmuid oainnut ja
jurdagat máid 80-jagiid ságastallamiin ožžon, eai leat
rievdaduvvon. Muhtun osiide leat čállojuvvon dieđut ovdáneami birra
maŋŋel go bargu dahkkui.


9220 Moen, geassemánnu 1994 Hans Prestbakmo


    1. KAPIHTTAL

   Álggaheapmi 

Finnmárkku oppalaš areálas mii lea 48 684 km 5  lea dálá
eanandoalloareála sullii 0,15 %. Sullii 3,2 % areálas lea
buvttadeaddji vuovdi.

Finnmárkkus ledje jagis 1900 32 800 olbmo, ja dáin orro 2/3
biđgosit. Olbmot orro riggodagaid lahka, go luonddus lei
eallámuš. Vuođđoealáhusat, guollebivdu, eanandoallu ja
meahccegeavaheapmi ledje ássama vuođđun. Pomorgávppašeapmi,
ruoššagávppašeapmi, almmá muosehuhtti gaskalađđasiid haga, lei
hui deaŧalaš álbmogii.

Boazu, heasta, johkafanas ja mearrafanas ledje fievrun. Orrunsajit
ledje iešguđetláganat ja muhtumat orro gođiin. Boazosápmelaččain
lei goahti deaŧalaččamus orrunsadjin.

Maŋimus soađi rádjái ii mannan ovdáneapmi nu jođánit. Mearragáttiin
šaddagođii mohtorfanas eambbo dábálažžan. Muhtun luottat
ráhkaduvvojedje ja biila šattagođii geassefievrun. Eanadollui bođii
ploava 540  ja gilvigohte eambbo eatnama. 1920- ja 30-jagiid váttis
dilálašvuođat ja olmmošlogu lassáneapmi ráhkadii vuođu ođđa
doaluid huksemii 541 . Šaddagohte eambbo ođđadoallohuksenguovllut 542 
ja eaŋkildoalut 543 . Oahppáseamos lea stáhta ođđadoallohuksen
Báhčaveaileagis. Hammerfestii (1928) ja Mátta-Várjjagii (1937)
huksejuvvui meieria 544  ovdal soađi.

Guolástusas geavahišgohte mohtorfatnasiid. Pomorgávppašeapmi nogai
1914:s. Guolástusat čoahkkanedje eambbo guollebivdohápmaniidda. Dát
dagahedje váddásit dili ja olbmot geavahišgohte eará báikki
riggodagaid garraseappot. Boazodoalloealáhus gal unnán rievddai.

Soahti ja Finnmárkku boaldin lei heahtedilli. Harry Westerheim čállá
dáinna lágiin girjjis "Landet de brente" (Eanan máid bolde) :

"Buot mainna ledje rahčan ja huksen, jávkaduvvui moatti
čakčabeaivves 1944:s. Lei issorasamus dáhpáhus Čáhppesrohttu 545 
maŋŋel. Dalle sáhtii borggistit suovva dušše ovtta viesus
gilis. Finnmárkkus ja Davvi-Romssas suovastedje 1944:s 1000 dola - ja
nu lei eanan boldojuvvon čáhppadin." (jorgaluvvon sámegillii)

Deanu - Bearalvákki oarjjabealde billistuvvui 100 %. Nuorttabealde 70 %.

Finnmárkku ođđasishuksen lei oba garra bargu. Eatnasat fárrejedje
iežaset ovdalaš ássanbáikkiide. Muhto olu smávit báikkit eai
huksejuvvon šat ođđasit. Servvodatovdáneapmi buoret eallinlágiin
rievdadii dilálašvuođaid 50-, 60- ja 70-jagiin. Ráhkadedje
biilaluottaid, nu go siskkit riikkageainnu Deanuleagis ja Duoddara
badjel, dahje divodedje, nu go olggut riikkageainnu. Eanas
geaidnojohtolat lei dál biillain. Girdihámmaniid bokte olahedje
jođánit eará guovlluide. Unnit johte
mearafievrruiguin. Boazosápmelaččat lonuhedje gođiid barttaiguin ja
viesuiguin. Muohtaskohter, biila ja mohtorsihkkel bohte hearggi
sadjái.

Ealáhusat rivde. Guolásteamit ja guolleindustriija ovdánedje ja
ođasmahttojuvvojedje. Doaimmat čoahkkanedje stuorit
báikkiide. Bargosajit biddjojedje guovddášbáikkiide ja geasuhedje
olbmuid dohko. Smávvagilážat ja ovttaskas ássanbáikkit jávke. 1980:s
ásai sullii 70 % álbmogis čoahkkebáikkiin. Dát proseanta lea dássedit
lassánan 1980 rájes.

Go guollefatnasat stuorrugohte ja bivdoneavvut buorránedje,
čájehuvvui ahte mearariggodagain maid lei mearri. Vuonain nogai
sallit. Eará guollešlájat fas unno hirbmosit. Šattai váttis dilli
sidjiide geat vuotnabivdduin galge eallit. Oallugat fertejedje
guođđit guollefatnasa. Unna eananbihtážat mat oktan mehciin ledje
Finnmárkku boares eanandoalu vuođđun, báhce ávdimin. Eanandoallu
čoahkkanii guovddáš eanandoalloguovlluide, gosa stuorit ja
ođasmahttojuvvon doalut ođđasis huksejuvvojedje ja eatnamat
gilvojuvvojedje.

Ovddeš ládjogiettit šadde sávzzaide ja bohccuide
guohtoneanamin. Eará báikkiin leat stuorit ja unnit duohtadeamit 546 
gáržžidan boazoguohtumiid seammás go boazolohku lea
lassánan. Čoahkkebáikkiid álbmogat leat eambbo ja eambbo
geavahišgoahtán meahcceriggodagaid. Sii geain meahcci lea oaive-
dahje lassiealáhussan, eai leat doarvái riektesuodjaleami 547  ožžon
iežaset ealáhusaide. Meahccegeavaheaddjit fertejit gilvalit álbmogiin
riggodagaid nalde.

Dán mannolaga sáhttá loguiguin válddahallat:

Finnmárkkus lei 3/4 álbmogis vuođđoealáhusain 1900:s. 1990:s lei dát
lohku vuollel 1/10. Muhto buoret ipmárdusa oažžu buohtastahtidettiin
eatnamiid ja čáziid dálá geavaheami ja geavaheami olbmo muittu
mielde. Dán geavaheamis ferte dábálaš riekteoainnuid vuođu ohcat
olbmuin.

Vuostelasvuođat gaskal "gávpoga ja báikegottiid", gaskal
čoahkkebáikkiid álbmoga ja giliid vuođđoealáhusaid gávdnojit buot
guovlluin Norggas. Finnmárkku mihtilmasvuohtan lea ovddemustá
boazodoallu. Dan dihte álggaha dat dán čielggadeami.
   



      2. KAPIHTTAL

     Boazodoallu


2.1BOHCCO EKOLOGALAŠ HEIVEHEAPMI

Gottiid johtaleamit 548  gaskal dálveorohagaid goahccevuvddiin 549  ja
geasseorohagaid duoddaris ja riddováriin leat dovdosat, ja sii geat
bivdet gottiid, maid geavahit dán dieđu. Dakko gokko gottit rasttidit
jogaid, gáržžes báikkiide dahje eará heivvolaš geinnodagaide,
bidjet sii bivdorusttegiid.550 Bivdi lea vuordime dákkár báikkiin
giđđat ja čakčat, go goddi johtala.

Manne johtala boazu? Dása leat máŋga ártta, muhto deaŧaleamos lea
ahte boazu ferte heivehallat iežas lundui gávdnat guohtuma iešguđet
jagi áiggiid.

- Dat guhtot iešguđetlágan šattuid iešguđet áiggiid jagis.
- Eanas šattuin lea goabbatlágan biepmusárvu 551  dálvet ja geasset.
- Dálkkádagat rievddadit báikkis báikái.
- Bohccot eai bálgga divrriiguin seammá olu buot báikkiin.

Dát leat dušše muhtun áššit mat mearridit bohcco johtaleami. 

Manne rievddadit luonddudilálašvuođat?552 Finnmárkku geologalaš
kárta čájeha ahte bohccuid dálve- ja geasseorohagat eanas čuvvot
álgoviđibávtti 553  lulde ja ođđaset báktešlájaid 554  davvin ja
oarjin.

Álgoviđibáktešlájaid 555  gollan 556 addá duvttahis eatnama 557 , vaikko
dát gal dieđusge rievddada báktešlájas báktešládjii.

Davábealde ja oarjjabealde álgoviđibáktetráji 558  leat latnjálassi
hoigojuvvon bávttit 559 . Dat leat ođđaset bávttit mat leat
duvdojuvvon álgoviđibávtti nala ja šaddet alla ja rámšo
várrin. Oarjelepmosis, Romssas fylkkas, leat kambro-siluriskalaš
báktešlájat main šaddá hui álbmás 560  eanan go gollá. Davvin
rievddada oalle olu, muhto doppe leat gal eanas
gneisbáktešlájat 561 . Porsáŋggus nuorttas leat eanas
sáttogeađggit 562 . Návuona - Álttá guovllus geaigájit
álgoviđibávttádagat 563 , ja daid davvelis fas muhtun
gabromassiivvat 564 . Sállanis leat maid muhtun álbmás
kambro-siluriskalaš sedimeanttat 565 .

Álgoviđibákteráji davábealde nappo rievddada bákti eambbo go
lulábealde ráji. Geologalaš rájit váikkuhit eatnamii ja dasto maiddái
šattuide.

Gáissát davvin ja oarjin váikkuhit maid
dálkkádagaide. Vuollegisdeatta 566  njuoska áimmuin mii oarjin boahtá,
duvdojuvvo gáissáid mielde bajás ja šaddá arvin ja borgan. Go
áibmorávnnjit 567  leat mannan meaddel gáisáráidduid 568 , leat dat
goikásat. Dan dihte arvá ja borgá unnán lulábealde váriid. Dálvet lea
galbmá áibmu mii boahtá sisaguvlui, nu ahte doppe lea hárve bivval.

Rittuin leat dasto bivvalet dálvvit eambbo borggain ja arvviin, go
duoddaris. Dan dihte lea eambbo muohta, eambbo cuoŋu ja jiekŋa ja
nappo heajut guohtumat bohccuide rittuin dálvet.

Geasset dagaha olu arvi buori šattu, ja dainnalágiin leat olu ruonas
šattut doppe. Galbma mearaáibmu dagaha ahte lea čoaskáset rittuin go
siseatnamis geasset. Geasset váikkuha kontinentála alladeatta 569 
siseatnamis nu ahte lea liegga, goike dálkkádagat.

Báhkka geasit ja stuora jeaggeeatnamat rođuiguin ja vuvddiiguin
ealihit olu divrriid. Sihke olbmot ja eallit bálget 570 
dáiguin. Rittuin eai leat nu olu divrrit. Allá várit jasaiguin 571  ja
galbma mearaáibmu doalahit divrriid eret.

Siseatnamis borgá dálvet. Go ii arvve ja buollašat bistet, de ii
cuoŋut 572  ja lea lotkes muohta 573  eatnan rádjái. Bohccuide šaddá
álkit guohtut.

Boazu buoidu geasset. Dalle leat proteiidna- ja minerálarikkis
ruonasšattut mat sihke stuorrudit bohcco ja mainna buidot
dálvái. Dálvet eallá boazu energivallji jeagelšattuiguin main unnán
leat proteiinnat ja minerálat.

Dákkár johtin ja johtolat gaskal dálveorohagaid siseatnamis ja
geasseorohagaid mearragátteváriin lea ekologalaš heiveheapmi mii
gottiin lei ja masa boazobargi lea iežas eallima heivehan. Gávdnojit
gal maid soames geasseorohagat siseatnamis ja dálveorohagat
riddoguovlluin, muhto dat gal leat hui hárve, ii ge ollenge
dábálaš. Dakkár dilli lea ee. Helgelándda rittuin, gos dálveguohtun
lea vejolaš olu arvvi ja unnán muohttaga dihte.

Riddoguovllu váriin leat nappo:
- ruonas šattut
- galbma ja njuoska ilbmi
- olu muohta ja jiekŋa dálvet
- unnán divrrit maiguin bohccot bálget,

ja siseatnanguovlluin fas leat:
- unnán šattut ja olu jeagil
- galbma dálvvit
- liegga geasit
- olu divrrit geasset.

Dáid dilálašvuođaid geažil fertejit boazodoallit geavahit sihke
riddo- ja siseatnanguovlluid, vai boazodoalu riggodatvuođđu 574 
buoremusat geavahuvvo. Finnmárkku boazodoallu nappo dárbbaša johtalit
gaskal siseatnama ja mearragátti.

Go boazodoallu šattai ealáhussan, serve sihke siseatnan- ja
mearrasápmelaččat boazodoalu álggaheapmái. Muhto áiggiid čađa leat
Finnmárkku boazodoallit dađistaga nannoseappot čadnon siseatnamii.

2.2LÁGAT JA HÁLDDAHUS

Lappekodisilla lea ásahuvvon lassin Norgga ja Ruoŧa 1751
rádješiehtadussii. Dát leat boazodollui boarráseamos almmolaš
njuolggadusat. Kodisillas leat mearrádusat johtimiid, guohtumiid,
meahcásteami, guolásteami ja nákkuid birra. Kodisillas leat maid
stáhtaborgárortnetmearrádusat sápmelaččaide geat johtaledje
bohccuiguin dan guovtti riikka gaskka.

Maŋŋel 1852 rádjedahppama ja boazoguohtungieldima Norgga-Suoma ráji
rastá bođii láhka čakčamánu 7. b. 1854 mas ledje muhtun
njuolggadusat Finnmárkku boazodollui. Doppe bođii
ráŋggáštanmearrádus jus guođohedje siseatnamis
geasset. Guođohangeasku 575  bođii. Jus guođohangeaskku ii doahttalan
go dat lei dárbbašlaš, sáhtii šaddat buhtadusa máksit. 1854 láhka
gilddii guođoheames earásajes go dan orohagas/suohkanis gosa ieš
gulai. Dát áššit dáide váikkuhan dasa ahte mearrasápmelaččat geain
boazodoallu lei ealáhussan, čálihedje iežaset siseatnansuohkaniidda.

Geassemánu 23. b. 1888 lágas "Finnmárkku ámtta boazosápmelaččaid
iešguđet dilálašvuođaid birra" ("Om forskjellige forhold
vedkommende fjellfinner i Finnmarks amt") ledje njuolggadusat das movt
galggai juohkit Finnmárkku sulluid ja njárggaid
geasseorohahkan. Juohkima vuođđun galge leahket árvvoštallamat 576 
mat ledje dahkkon 1875-1877 jagiid "man olu bohccuid juohke suolu ja
njárga sáhtii geasset geassit". 1888 lágas ledje maid hui dárkilis
mearrádusat bohcco merkema birra.

Fylkkamánni gohččuma 577  maŋŋel skábmamánu 10. b. 1934 juhke
Finnmárkku guovlun 578  ja orohahkan 579 . Láhkavuođđun 580  dása lei
miessemánu 12. b. 1933 boazodoalloláhka, mii gustogođii 1935:s ja
gustui suoidnemánu 1. beaivái 1979. 1933 boazodoallolágas ledje
dárkilis válddahallamat ee. dáid áššiid birra: - vuoigatvuohta
boazodollui - eatnamiid juohkin guovlun ja orohahkan - guohtunáiggit -
boazolohku - ovdaolbmuid nammadeapmi 581  ja sin váldi - merken -
johtolagat - guođoheapmi - muorračuohppan - vuoigatvuohta
meahcásteapmái ja guolásteapmái - rátkkašeapmi 582  ja movt
vierrobohccuin 583  galgá - beatnagat

Geassemánu 9. b. 1978 boazodoalloláhka gustogođii suoidnemánu
1. b. 1979. Dát láhka lea eambbo fápmudusaláhka 584  go dat ovddit ja
dása leat eaktun olu njuolggadusat buot áššiide. Dán lága bokte
bohte maid válljejuvvon/nammaduvvon stivrenásahusat 585  iešguđet
dásis.

Láhka juohká eatnama boazodoalloguovlun mat fas leat juhkkojuvvon
orohahkan. Finnmárkkus leat guokte boazodoalloguovllu,
Nuorta-Finnmárku ja Oarje-Finnmárku. Goabbáge guovlu lea juhkkojuvvon
olu orohahkan. Juohke orohagas lea orohatstivra 586 . Orogaha
ovdaolmmožin lea válljejuvvon orohatolmmoš gean seammá orohaga
olbmot leat válljen. Orohatstivrras lea ovddasvástádus orohaga doibmii
ja sáhttá áššáskuhttit 587  ja áššáskuhttot 588  orohaga namas.

Fylkadiggi nammada viđaolbmo guovllustivrra 589  juohke
boazodoalloguvlui. Stivrras lea mearridanváldi 590  muhtun áššiin
boazodoalu hálddašeamis. Juohke boazodoalloguovllus lea
boazodoallokantuvra 591  gos lea boazodoalloagronoma 592  guhte lea
beaivválaš jođiheaddjin ja lea guovllustivrra čálli 593 .

Buot riikka boazodollui lea ráđđehusa nammadan
boazodoallostivra 594 . Dán ásahusas lea mearridanváldi olu áššiin.

Boazodoallohálddahus 595  mii lea Álttás, lea ee. boazodoallostivrra
čállingoddin 596 . Boazodoallohálddahus hálddaša eanas oasi
riikkaviidosaš stáhtalaš boazodoallohálddašeami. Dušše
váiddaáššit 597  ja muhtun eará deaŧalaš áššit mannet
Eanandoallodepartementii.

Boazodoallolága 598  kapihttal III čilge dárkilit máid boazodoalu
vuoigatvuohta sisttisdoallá. Lága 9. §:s lea čállojuvvon dáinna
lágiin: (Láhka lea rievdaduvvon ja gustogoahtá 1.7.1996 rájes. Dás lea
1979 láhka siterejuvvon dalá čállinvugiin. (Jorgaleaddji lasáhus)).
" Boazodoallo-vuoigatvuohta boazoguovlluin lea geavahanvuoigatvuohta
mi beroškeahttá das gi eatnama eaiggáduššá ja nu guhkas go eara i
čuvoš earenoamaš láhkadilis, sisttisdoallá:

1.  vuoigatvuođa orrut bohccuiguin ja johtalit, ja vuoigatvuođa
johtimii ja johtolagaide 2.  vuoigatvuođa boazoguohtumii, 3.
vuoigatvuođa ásahit ráhkkanusaid mat dárbbašuvvojit boazodoalus, 4.
vuoigatvuođa boaldamuššii ja muoraide, 5. vuoigatvuođa bivdit ja
guolastit,

dakkar dárkilit sisdoaluin mi čuovvu dán kápihttala čuovvovaš mearradusain.

Boazodoallo-vuoigatvuohta vieris duovdagiin dakkar boazoguovlluid
olggobealde mat leat ásahuvvon 2. §:a vuođul, sisttisdoalla dakkar
vuoigatvuođaid maid birra sárdnojuvvo 1.-3. čuoggain, geahča
10.-12. §:id, jos eara i čuovo dan šiehtadusas man vuođul
boazodoallu doppe doaimmahuvvo."

Boazodoalu vuoigatvuohta fátmmasta nappo ee.

1 lobi atnit ealuid meahcis dohkálaš bearráigeahčuin 1 lobi
hálddašit eatnama dárbbašlaš barttaide, gođiide, áittiide ja
luviide.  1lobi friddja ja hehttekeahttá vuojehit bohccuid ja johttit
daiguin dain orohatguovlluin gos ealut leat lobálaččat.
  

Boazodoalu johtingeainnuid ii oaččo dahppat, muhto Gonagas sáhttá
lobi addit rievdadeapmái go lea ákkastuvvon dárbbašlažžan.

Guođohanvuoigatvuođa 599  birra lea Boazodoallolága § 11:s čállojuvvon ná:

"Boazoguođohan-vuoigatvuohta sisttisdoalla vuoigatvuođa guođohit
váriid ja eara meahcce-eatnamiid, nu maiddai ovdalaččas gilvojuvvon
eatnamiid ja ovdalaš ládjosajiid mat leat sierra ja mat eai leat
ássanguovlluid eai ge dakkar gilvojuvvon eatnamiid olis mat leat anus,
jos dat eai leat áimmahuššon eai ge leat anus gilvojuvvon
guohtun-eanamin, ja jos eanan i leat áidojuvvon dakkar áiddiin mi
doalla bohcco. Gonagas sáhtta addit dárkilit mearradusaid dan birra
movt galga áddejuvvot dajaldat: áidi mi doalla bohcco.

Gonagas sáhtta mearridit ahte goahccevuovde-guovllut galget
gildojuvvot boazoguođoheamis vissis áigai, go adnojuvvo
dárbbašlažžan vuovde-ođasmahttima ja ođđasit šaddama
geažil. Gonagas sáhtta maiddai muđui gieldit dárkileappot
mearriduvvon guovlluid go earenoamaš sivat dan gáibidit. Gildosat
sáhttet maiddai gustot johtimiidda.

Daid guovlluid ovddas mat gildojuvvojit boazoguođoheamis, berre
buhttejuvvot seammasullasaš guohtun-eatnamiiguin doppe gos lea
vejolaš."

Dán dáfus manná 1978 láhka guhkkelii go 1933 láhka, go boazodolliin ii
leat buhtadanovddasvástádus meahcceguohtumiid billistemiide. Láhka ii
gáibit ahte eanandoallis galgá leahket áidi man badjel bohccot eai
beasa, vai sáhttá buhtadusa gáibidit gittiid billstemiid
ovddas. Áiddiid ja eará rusttegiid boazodoalus mat galget ceaggát
guhkit go jagi, ii leat lohpi cegget Gonagasa lobi haga (§ 12).

Boazodoalus lea 13. § mielde lohpi muoraid čuohppat vuovddis máŋgga
atnui, muhto lastamuoraid ovddas máid priváhta vuovddis čullet,
sáhttá vuovdeeaiggát bearrat mávssu.

Boazodoalli sáhttá 14. § mielde meahcástit, bivdit ja guliid bivdit
stáhtaálmennegiin 600  ja matrikulerekeahtes stahtaeatnamiin dan
orohagas gos sus leat bohccot, seammá eavttuiguin go gullevaš
suohkana, čoahkkebáikki dahje gili olbmot. Stáhta matrikulerejuvvon
vuvddiin ja boazoorohagaid duottarguovlluin, galget meahcásteami,
bivddu ja guollebivddu vuoigatvuođat leahket nu movt doloža rájes
leat leamaš. Muđui sáhttá dahkat dakkár mearrádusa ahte boazodolliin
galgá áktoriekti guliid bivdit gittabivdoneavvuiguin 601  mearriduvvon
jávrriin ja johkaosiin eará stahtaeatnamiin go
stáhtaálbmotguovlluin. Sáhttá maiddái mearridit ahte muhtun jávrrit ja
johkaoasit galget várrejuvvot boazodolliid bivdui. Meahcásteami,
bivddu ja guollebivddu ovddas mat leat boazodoallolága vuođul, ii
galgga divvaga máksit.

Kappfjell-duopmu (Rt 1975 s 1029), Álttesjávrre-duopmu (Rt 1968 s 429)
ja Ot.prp.nr. 24 (1977/78) nannejit ahte boazodoalus lea
bággolotnunriektesuodjalus 602  stuorit luondduduohtademiid vuostá
orohagain.

15. §:s lea eanetgeavaheami soahpameahttunvuođaid birra ja muitala
15. movt smávit soahpameahttunvuođaid sáhttá čoavdit.

20. §:s lea geahččangeatnegasvuođa birra. Doppe daddjo ee. ahte
20. juohke boazoeaiggádis lea geatnegasvuohta guođohit iežas
20. bohccuid albmaládje.

25. §:s daddjo ahte boazoeaiggádis, earret muhtun dilálašvuođain,
25. lea ovddasvástádus dan billisteapmái máid boazu dahká,
25. beroškeahttá gean sivva lea. Buot boazoeaiggádiin ovtta orohagas
25. lea oktasaš ovddasvástádus.

Buhtadusgeaskku gáibádus billistemiin máid bohccot leat dahkan, galgá
27. § mielde árvvoštallot dan lensmánni jođihemiin dan
lensmánniguovllus gos vahat lea dahkkon.

Finnmárku lea, nu go juo namuhuvvon, juhkkojuvvon guovtti
boazodoalloguovlun, Nuorta-Finnmárku ja
Oarje-Finnmárku. Oarje-Finnmárkku boazodoalloguvlui gullet maid Romssa
guovllut Návuotna, Ráisa, Skiervá ja muhtun ráje
Gáivuonas. Nuorta-Finnmárkkus leat 25 ja Oarje-Finnmárkkus leat 22
orohaga. Čuovvovaš siidduin leat kárttat mát čájehit
orohatjuohkimiid ja orohagaid namaid.

Boazodoallolága mearrádusaid mielde galgá Gonagas (Boazodoallostivra)
mearridit alimus boazologu juohke orohahkii. Juohke orohahkii sáhttá
guovllustivra mearridit alimus boazologu juohke dollui 603  ja doaluid
logu. Dáid mearrádusaid galgá Gonagas (Boazodoallostivra)
dohkkehit. Dál (1994) leat bargame rievdadit 1978 boazodoallolága.


Gov. 2-1: Nuorta-Finnmárkku boazodoalloguovllu kárta





Gov. 2-2: Oarje-Finnmárkku boazodoalloguovllu kárta




2.3FINNMÁRKKU BOAZODOALU STURRODAT

Tab. 2-1: Finnmárkku muhtun jagiid boazologut:

Jahki 
 Boazolohku
 Jahki    
 Boazolohku
1835
73 838
1980  
118 400

1865
65 270
1981
129 900

1870
56 000
1982
133 300

1891
86 651
1983
139 000

1900
60 000
1984
145 546

1917
93 100
1985
175 791

1939
60 698
1986
184 355

1949
63 630
1987
182 357

1959
90 920
1988
191 403

1965
97 280
1989
200 381

1969
68 714
1990
174 138

1973
91 180
1991
159 975

1976
92 829
1992
1993
157 398
150 218


Gáldu: Norgga-Ruoŧa 1964 boazoguohtunlávdegotti čálus ja
boazodoalloagronomaid jahkedieđáhusat.

Earret daid boarráseamos loguid, leat logut juohke jagi cuoŋománu
1. beaivvi logut.

Dát logut gal leat oalle eahpesihkkarat. Goit dat boarráseamos logut
leat váilevaš lohkamiid ja árvvoštallamiid vuođul. Maŋimus jagiid
logut leat rievttamusat, muhto dain maid sáhttet leat
meattáhusat. Meattáhusat dáidet leahket systemáhtalaččat, ja duohta
logut várra leat veahá alibut. Vaikko logut rievddadit dan dihte go
dieđuin leat meattáhusat, de dat čájehit maid duohta loguid
rievddademiid, omd. lea 1969:s vuollegis lohku. Dát lei eanas 1967-68
earenoamáš heajos dálvvi dihte go Finnmárkkus jápme hui olu bohccot.

Oaidnit maid ahte maŋimus jagiid logut leat alibut go ovdal. Dát lea
sihke rievttes loguid dihte ja go fylkka boazolohku lea lassánan hui
olu 1980-jagiin.

1984-1985 garra boazologu lassáneapmi ii leat duohta lassáneapmi. Lea
šaddan báhpira nala nu vearrolágaid rievdademiid geažil ja
boazologuid divvumiid geažil. Logut 1985 rájes leat dasto eambbo
riekta duohtavuođa mielde, muhto dieđusge leat ain áššit mat
meattáhusaid dahket. Loguid mielde lea boazolohku alimusas
1989:s. Leat iešguđet oaivilat dan birra lea go boazolohku unnon nu
olu dan rájes go dát logut čájehit. Dasa leat máŋga ártta go
boazolohku lea bisson badjin. Leat oalle buorit dálvvit leamaš, olu
boazoeaiggádat dálkkastit bohccuid gurpmaid ja iešguđetlágan
sismáđuid 604  vuostá. Olu boazoeaiggádiidda maid lea šaddan vejolaš
johttát árabut geasseorohahkii go dálveguohtun hedjona. Muhto dat alla
boazolohku lea garrasit čuohcan dálveguohtuneatnamiidda ja jeagil lea
hirbmosit guorban duoddaris. Leat geavahan "kapitála" ja ráŋggáštus
lea čuvvon. Gorudiid deattut leat vuollin, buvtta juohke bohcco
nammii lea vuollin, massinlohku lea stuoris ja biergu ii leat áibbas
buorre.







Boazodoalu ollislaš rehketdoalus leat čuovvovaš buvttalogut
maŋimus jagiid:

Tab. 2-2: Finnmárkku buvttaduvvon bohccobiergu tonniid mielde:

Jahki Biergu 1000 kg mielde 1981 1017 1982 1121 1983 1144 1984 1306
1985 1293 1986 1329 1987 1482 1988 1751 1989 1810 1990 1482 1991 1689

Biergobuvttadeapmi rievddada jagis jahkái máŋgga ášši geažil,
ee. juohke jagi massima ja njuovadanáigodaga dihte. 1989 alla
biergobuvttadeapmi bođii ee. dan dihte go boazolohku unnui oalle olu
1989:s 1990 rádjái.

Tab. 2-3: Boazosápmelaččaid lohku muhtun jagiid:

Jahki: Lohku: 1900 896 1948 1014 1960 1423 1965 1580 1980 1556 1981
1576 1982 1600 1983 1601 1984 1657 1985 1652 1986 1645 1987 1681 1988
1706 1989 1802 19904 2139 19914 2141 19924 2182

4 Dáid loguid ii sáhte buohtastahttit ovddit jagiid loguiguin. Dáin
loguin leat searvvis olbmot geat eai gula bearrašii/dollui, muhto
geat barggus leat mielde dahje geain leat geahččobohccot.605

Gáldu: Norgga-Ruoŧa boazodoallolávdegotti 1964 čálus ja
boazodoalloagronoma jahkedieđáhusat.

Ovdal ledje bearrašiin eambbo mánát, nu ahte boazodoalus lei
vástideaddji olmmošlohku mii ii lean "bargoagis".






Tab. 2-4: Doaluid lohku Finnmárkkus muhtun jagiid:

Jahki: Doaluid lohku: 1965 351 1970 390 1975 390 1980 424 1981 433
1982 446 1983 451 1984 469 1985 466 1986 472 1987 478 1988 518 1989
507 1990 508 1991 501 1992 502

4 Lassáneapmi lea muhtun Finnmárkku boazoeaiggádiid rievdan dili
geažil

Gáldu: NOU 1978: 18A ja boazodoalloagronomaid jahkedieđáhusat.

Maŋŋel go 1978 boazodoalloláhka gustogođii, čálihuvvojedje buot
doalut juohke orohagas. Ovdal ledje bearrašat dahje iešheanalis 606 
boazoeaiggádat čálihuvvon. Loguid ovdal ja maŋŋel 1978 ii sáhte
njuolgut buohtastahttit. Muhto dat veahkehit goitge oaidnit movt
doalut leat lassánan.

Dáiguin eavttuiguin čájehit logut ahte doalut leat lassánan measta
100:iin 1965 rájes. Earenoamážit lassánii doaluid lohku 1978
boazodoallolága oktavuođas.

Doallomálle Finnmárkkus. 1.4.1982

Tab 2-5: Doaluid logut oktan juohke doalu boazologuin:


0- 100 100- 200 201- 300 301- 400 401- 500 501- 600 601- 800 801- 1000
1000 - Nuorta-F: 35 66 32 22 21 6 17 2 2 Oarje-F: 23 69 59 30 25 19 11
4 3 Oktiibuot: 58 135 91 52 46 25 28 6 5

Gáldu: Boazodoallostivrra 1981 boazodoallodieđáhus

Maiddái dát tabealla lea hui eahpečielggas. Dat muitala ahte eanas
Finnmárkku boazoeaiggádiin, sulli 64 %:s, ledje unnit go 300
bohcco. Systemáhtalaš meattáhusaid geažil, maidda ovdalis lea
čujuhuvvon, dáidet doaluid sturrodagat duohtavuođas stuoribut go
tabeallas leat.

1991 boazodoallodieđáhus čájeha ahte 75 %:s Finnmárkku ledje doaluin
1.4.1992 unnit go 400 bohcco. Gaskamearálaš doallosturrodat lei 329
bohcco.

1.7.1979 rádjái sáhtte buot Finnmárkulaččat eaiggáduššat
1.7.geahččobohccuid. Dát lea leamaš dábálaš, ja leat leamaš oalle
1.7.olu geahččobohccot (geahččobohccuid birra,
1.7.vrd. kap. 2.5.14). Maŋŋel 1.7.1979 sáhtii boazoeaiggát
1.7.geahččat dušše lagamuččaid bohccuid. Dasalassin fertejit sii
1.7.geat eaiggáduššet geahččobohccuid, leahket sápmelaččat. Dan
1.7.dihte boahtá geahččobohccuid lohku unnut eambbo. Ulbmilin lea
1.7.ahte olbmot olggobealde ealáhusa eai galgga saji váldit sis geat
1.7.leat ealáhusas. Muhto dákkár verddevuođas 607  gal maid leat
1.7.leamaš buorit bealit. Sii geat eaiggádušše geahččobohccuid,
1.7.veahkahalle maid dávjá go olu bargu lei boazodoalus. Oallugat leat
1.7.čujuhan ahte verddevuohta unnidii vuostelasvuođaid gaskal
1.7.boazodoalu ja eará olbmuid. Muhto láhka válddii vuosttažettiin
1.7.guohtuma vuhtii, ja geahččoboazodoallu unnui sakka.

2.4BOAZODOALLIT JA VEARROSUOHKAN

Nu go ovdal juo lea namuhuvvon, gullet eanas boazodoallit, sullii 90
%, siseatnansuohkaniidda Guovdageidnui ja Kárášjohkii. 5-6 mánu lea
boazodoallu Finnmárkku ja Davvi-Romssa mearragáttiin. Doppe stuorru ja
buoidu boazu. Boazoeaiggádat orrot eanas geasseviesuin
mearragáttesuohkaniin dan áiggi. Dan dihte čujuhit
mearragáttesuohkanat dávjá ahte: 1 boazo guohtu doppe 1 boazoeaiggádat
geavahit bálvalusaid doppe 1 mearragáttesuohkaniin leat váttisvuođat
mearridit geasseviesuid huksenguovlluid jna.  1 mearragáttesuohkaniid
meahccegeavaheapmi gáržžiduvvo, eai ge oaččo maide sisaboađuid
boazodolliid vearus, go dat manná siseatnansuohkaniidda.

Siseatnansuohkanat fas čujuhit dasa ahte boazoeaiggádat gávppašit
mearragáttesuohkaniin geasset, nu ahte serviceealáhusat dinejit olu
boazodoalu geažil. Oanehit áiggiid sáhttá boazodoallu addit muhtun
bargosajiid mearragáttesuohkana olbmuide.

2.5MOVT BOAZODOALLU GEAVAHA RESURSSAID

2.5.1Guohtumat

Kapihttal boazodoalu ekologalaš heiveheami birra govvida roavvásit
movt Finnmárku lea geavahuvvon boazoguohtuneanamin. Guohtuneatnamiid
geavaheapmi lea rievdan maŋimus 80 jagi, muhto oaiveoasit leat
seammát. Leat ain siseatnanguovlluid viiddis jeageleatnamat mat leat
dálveguohtuneanamin, ja riddoguovllovárit fas
geasseguohtuneanamin. Eatnamat daid gaskkas geavahuvvojit dál ge nu go
ovdal, giđđa- ja čakčaguohtumin ja guohtuneanamin giđđa- ja
čakčajohtima vuolde.

Ørnulf Vorren lea girjjis Finnmarkssamenes nomadisme I og II 1962
ollislaččat válddahallan Finnmárkku ja Davvi-Romssa guohtuneatnamiid
geavaheami ja johtolagaid 1950-jagiid gaskkamuttos. Go buohtastahttá
Vorrena kárttaid ja čilgehusaid dálá boazodoallokárttaiguin, de
oaidnit ahte dát roavvát heivejit oktii. Muhto veahá gal lea
rievdan. Earenoamážit geavahit dálveguohtuneatnamiid garraseappot dál
go ovdal. Finnmárkkuduoddara lulimus guovlluid, ee. Anarjohguovllu,
geavahit olu eambbo dál.

Muhtun boarráset boazodoallit muitalit ahte muhtun
geasseorohatguovllut eai geavahuvvo nu bures dál go ovdal. Leat
earenoamážit smávva, ráddjejuvvon báikkit Oarje-Finnmárkku ja
Davvi-Romssa riddoguovlluin gosa lea váttis bohccuid oažžut,
omd. Johka Láhpi suohkanis. Lea maid čujuhuvvon dasa ahte gávdnojit
unnit guovllut gosa ii šat sáhte bohccuiguin johttit ja guođohit go
luottat ja viesut leat huksejuvvon, omd. Straumfjordhalvøya 608 
Fávrrosorddas Davvi-Romssas. Prámá609 geavaheapmi ges lea álkidahttán
guovlluide beassama ja daid geavaheami, gosa ovdal lei hui lossat
beassat ja gos váttis lei guođohit, omd. sulluid ja njárggaid gosa
lei váttis johttit.

Vorrena čállosiin boahtá ovdan ahte eanas bearrašat ásset giliin
geasset. Maŋimus soađi rájes ja sullii 1955 rádjái rievddai dilli
oalle olu dán dáfus. Boarráset boazoeaiggádat muitalit ahte olu eanet
boazosápmelaččat orro váris geasset ja sis ledje unnit čorragat
váriin gos ledje lunddolaš oazit 610 . Nu sáhtte buorebut geavahit
guohtumiid dakkár báikkiin orohagas gosa eai sáhttán olles ealuin
mannat. Muhto dákkár doaluin lei hui olu bargu.

Guohtuniskamat 611  ja dieđut boazoeaiggádiin čájehit ahte muhtun
guovlluin leat earenoamážit čakča- ja giđđaeatnamat garrasit
guođohuvvon ja gurbejuvvon. Guohtuniskamat čájehit ahte maiddái
muhtun geasseorohagat leat garrasit guođohuvvon, eandalii orohagat
mat geavahuvvojit sihke giđđa- ja geasseguohtumin. Muđui orru
stuorimus guođohandeaddu guovddáš báikkiin muhtun
geasseorohagain. Nu šaddá go lea hui olu bargu guođohit smávit
guovlluid orohaga boaittobealde gosa váttis lea beassat.

Ovdamearkan dása lea movt Cohkolaga boazoeaiggádat geavahit
guohtuneatnamiiid jagis (geahča Oarje-Finnmárkku
boazodoallokártta). Cohkolagas leat 17 doalu. Dan orohagas leat guokte
áiddi 612 , okta gaskal geasseorohaga ja
čakča/giđđaguohtuneatnamiid. Nubbi áidi lea
čakča/giđđaguohtuneatnamiid ja dálveorohaga gaskka. Dálvet leat
dat 17 doalu rátkkašan 4 siidii ja dain lea dálveorohat
oarjjalulábealde Guovdageainnu girkogili Suoma ráji
guvlui. Cuoŋománu/miessemánu molsumis johtet sii davás
giđđaeatnamiidda. Doppe biđgejit sii ealu guotteteatnamii 613  vai
buoremus lági mielde dan geavahit. Varrásiid 614  rátket 615  sierra
lulimussii dan orohahkii. Boazoeaiggádat guođohit ealu giđa, ja
mastadit 616  fas oktii maŋŋel. Geassemánu loahpageahčen čohkkejit
ealu ja johtet davás geasseorohahkii. Muhtun jagiid guhtot čorragat
geasseorohagas guottetáigge. Borgemánu gaskkamuddui leat bohccot
veaiddalis 617  geasseorohagas davábealde áiddi.

Borgemánu loahpas ja čakčamánu álggus čohkkejit ealu ja merkot dan
gárddis mii lea áideguoras. Dađimielde go miesit merkejuvvojit,
luitet bohccuid čakčaeatnamii, mii manná gitta fylkaráji
duohkái. Doppe orrot bohccot skábmamánu lohppii. Maŋŋel go luitet
ealu čakčaorohagas, dan áiddi čađa mii sirre čakča- ja
dálveorohaga, rátkkašit iešguđet siidan dálvái.

Dán orohaga čađa johtet giđđat ja čakčat Ártnihasat, Láhkuhasat
(Lakselvdalen/Lyngsdalen) ja Skarfvákkihasat. Giđđat gal johtet
jođánit, muhto čakčat sáhttet hilljáneappot johtit ja guođohit
eambbo. Dán ovdamearkkas oaidnit movt dán orohaga geavahit. Eará
orohagain fas lea earaládje. Muhto gaskajohtolaga orohagat dahket hui
seammaládje go Cohkolat. (Geahča muđui Oarje-Finnmárkku
boazodoallokártta.)

Sulluide gal dábálaččat johtet čoahkkeealuin miessemánu álggus ja
johttájit fas čoahkis čakčamánu loahpas. Dát johtinmálle lea
šaddan bistevaččat maŋŋel go prámáiguin álge suvdit giđđat ja
čakčat.

Muhtun boarráset boazoeaiggádat muitalit ahte boazodoallu geavahii
ovdalaš áigge gaskaeatnamiid dušše giđđa- ja čakčaeanamin, máid
dál atnet geasseorohahkan. Sii lohket ahte boazo orui oanehit áiggi
riddoleamos guovlluin geasseorohagas, dávjá dušše suoidnemánu ja
borgemánu. Dain orohagain sáhtii leahket hui buorre guohtun, muhto dat
bisttii dušše ruotnaseamos áigge. Jus beare guhká orru
geasseorohagas, maŋŋeliidda go rássešattut goldnet, sáhttet bohccot
geahppugoahtit jus eai beasa jeahkala nala.

Leat eambbo geavahišgoahtán áiddiid vai guohtumiid besset eambbo
geavahit. Ii buot áidegeaveaheapmi leat buorre. Soahpameahttunvuođat
bohciidit álkibut badjelmeare áidumiin. Áiddiid geažil guođohit
muhtun sajiid beare garrasit. Johtima vuolde ja guođoheapmái leat
áiddit dávjá váttisvuohtan. Gávdnojit ovdamearkkat dasa go lobihis
áiddit leat gáržžidan earáid čakčaeatnama/johtingeainnu. Dán
geažil šaddet dávjá masttadeamit ja eambbo bargu, ja heajos guohtun.

Eará heittot bealit leat go muhtumat orrot dálveorohagas giđasdálvve
ja árračavčča, dahje geavahit čakčaorohagaid
geasseorohahkan. Dákkár dilli čuohcá garrasit eatnamiidda. Sáhttá
maid dagahit soahpameahttunvuođaid iešguđet siiddaid gaskii. Dákkár
riiddut bohciidit vuosttážettiin go lea nákkisvuohta 618 .

Muhtomin sáhttet suolohasat 619 , iešguđet ákkaiguin, orrut geasi
nannámis 620 . Gávdnojit maid ovdamearkkat dasa ahte ealut leat máŋga
jagi maŋŋálaga orron giđđa- ja geasseorohagas birrajagi. Dákkár
dilálašvuođat dagahit dávjá soahpameahttunvuođaid gaskaneaset ja
báikki olbmuiguin.

Finnmárkku boazolohku 1980-jagiin lea nu go ovdalis namuhuvvon leamaš
beare allat. Finnmárku ja Romssa fylkka guovllut mat gullet
Oarje-Finnmárkku boazoguohtumiidda, lea oktiibuot sullii 54 000
km 5 . Dalle go ledje eanemus bohccot (1989), ledje gaskamearálaččat 4
bohcco juohke km 5 :s. Geasseorohagain ledje 7 bohcco juohke km 2 :s ja
čakča- ja dálveorohagain sullii 9 bohcco km 2 :s.

Geasseorohagain rievddada juohke km 2  boazolohku hui olu. Dat boahtá
juohke orohaga geográfalaš dilálašvuođain. Impedimentoassi 621 
(geavakeahtes guohtun, duottar, čázit, jasat jna.) sáhttá muhtun
orohagain leahket 70%, ja eará orohagain fas dušše 20%. Olles
orohaga gaskamearálaš boazologu vuođul ii nappo sáhte gávnnahit man
olu bohccot čáhket orohaga anehahtti eatnamii.

Finnmárkku ja Davvi-Romssa orohagain leat Máhkarávjjus eanemus
bohccot, sullii 12 bohcco juohke km 2 :s 1.4.1991. Várnjárggas ges leat
unnimus bohccot juohke km 2  nammii, 2,2 bohcco. Muhto dása boahtá
lassin ahte Várnjárggas leat bohccot sullii 100 beaivve guhkit go
Máhkarávjjus. Sállanis ledje sullii 3,5 bohcco km 2  nammii 1991:s, ja
Ártnis/Gávviris fas sullii 6 bohcco km 2  nammii.

Fálás ledje 9,4 bohcco juohke km 2  nammii. Guohtuniskamiid vuođul leat
Fálái ávžžuhuvvon dušše 3,7 bohcco juohke km 2 
nammii. Boazodoallostivra lea mearridan dohko 1200 alimus boazolohkun.

Boazodoallohálddahus lea bargan dan badjelii ahte unnidit Fálá
boazologu, sihke garra soahpameahttunvuođaid geažil ja garra
luonddugeavaheami dihte, muhto ii leat lihkostuvvan. Boazolohku lei
seammá allat 1992:s go 1980-álggus, sullii 2 800.

Boazolohku lea leamaš beare allat luondduvuođu ektui eanas
Finnmárkku orohagain 1980-jagiin. Dát lea maid okta sivain
soahpameahttunvuođaide gaskal boazodoalu ja eará beroštumiid.

Statistihkka máid geavahit, čájeha ahte Finnmárkku boazolohku ii leat
goasse leamaš nu allat go 1989:s.

Vaikko dološ ládjogiettit leat šaddan boazoguohtumin, unnidit
luondduduohtadeamit ja eará muosehisvuođat eatnama mii livččiii
adnon guohtumin. Dan dihte lea garrasit deaddu guohtunresurssaide. Lea
ipmirdahtti ahte bohccot šaddet heajubut. Misiid gaskamearálaš
njuovvandeaddu 622  Finnmárkkus lea maŋimus jagiid leamaš gaskal 16 ja
18 kg. Eará fylkkain lea misiid gaskamearálaš deaddu gitta 24
kg. Maiddái muhtun Finnmárkku orohagain leat dákkár deattut.

Finnmárkkus ledje vuosttaš guohtuniskamat 1875-1876 jagiid. Iskama
ulbmilin lei gávnnahit man olu bohccuid Finnmárkku geasseorohagat
sáhtte geassit. (A. Helland: Finmarkens Amt II 1906 s. 140-142).
Dáiguin iskamiiguin gávnnahedje ahte Finnmárkku geasseorohagaide
čáhke sullii 65 300 bohcco. Muhto dán rehketbihttái eai leat gal
váldon mielde Romssa guovllut Návuona oarjjabealde mat geavahuvvojit
Finnmárkku bohccuide geasseorohahkan, eai ge muhtun Finnmárkku
eatnamat ge mat dál leat geasseorohahkan.

1960- jagiin čađahii Det kgl. Selskap for Norges Vel (Gonagaslaš
searvi Norgga buori dili ovddideapmin) guohtuniskamiid
Finnmárkkus. (Norske fjellbeiter bind XV, oversyn over fjellbeitene i
Finnmark. Girjji lea Gonagaslaš searvi Norgga buori dili ovddideapmin
almmuhan 1965:s). Dát iskamat čájehit Finnmárkku guohtumiid almmá
gávdnakeahttá makkárge boazologu orohagaide, muhto doppe čujuhuvvo
movt boazolohku lea guohtumiid ektui.

Maŋŋel 1966 lea boazodoalu Stáhtaráđđeaddi (Statskonsulenten i
reindrift) ja maŋŋel maiddái Boazodoallohálddahus, čađahan
iskamiid muhtun orohagain ja ávžžuhan boazologu dáidda.

Boazodoallohálddahusa olis čađahuvvojedje 1989 ja -90 gesiid ođđa
iskamat muhtun dáin eananiskanbihtáin 623  máid Norges Vel iskkai
1960-jagiid álggus. Iskamat dahkkojuvvojedje dainna lágiin ahte
eananiskanbihtáid guohtundili rievdamat dán áigodagas, bohte
ovdan. Dasa lassin bohte maid eará dieđut mielde mat čájehedje
guohtumiid rievdama.

Forut (dálá Norut) maid iskkai seammá jagiid Kárášjoga ja
Guovdageainnu guohtumiid satelittdata vehkiin.

Dáid iskamiid ja Boazodoallohálddahusa iskamiid bohtosat leat ahte
1čakča- ja giđđaeatnamiid jeagil lea visot guorban 1dálveorohagain
lea jeagil hirbmosit unnon ja olu sajiin visot čilviluvvan 624 , 1
jeagelguohtumiin lea šaddu garrasit hedjonan, go leat geavahan
"seastojeahkala", 1 garra guođoheapmi lea dagahan ahte earenoamážit
bieggabáikkiin 625  ja áideguoraid lea guorban.626

Dát iskamat galget leahket veahkkin mearridit man olu bohccuid
iešguđet orohagat girdet.

Leat iešguđet sivat dasa go lea váttis mearridit man olu bohccuid
iešguđet orohat gierdá. Guohtuniskamiin juohká eatnama iešguđet
šaddoservvodahkii 627  ja árvvoštallat juohke servvodaga buktaga ja
geavaheami. Dan dihte go ovtta šaddoservvodaga buvtta sáhttá hui olu
rievddadit dan mielde gokko šattut leat ja makkár muoldu lea, ferte
árvvoštallat buktaga, ja dát vuolgá hui olu dan olbmos gii
iská. Measta seammá váttis lea árvvoštallat guohtuma geavaheami go
boazoluguid statistihkat leat nu eahpesihkkarat. Jus árvvoštallá
guohtuma almmolaš boazologu mielde, ja dat lohku lea unnit go
duohtavuođas, de ferte iskama boađus šaddat vearrut. Dan dihte lea
áibbas dárbbašlaš diehtit rievttes boazologu go galgá árvvoštallat
man olu bohccuid eanan gierdá.

Eanandoallodepartementa mearridii suoidnemánu 20. b. 1984 70 400
bohcco Nuorta-Finnmárkku alimus boazolohkun juohke cuoŋománu
1. beaivvi. Boazodoallostivra ges mearridii borgemánu 28. b. 1987
Oarje-Finnmárkui 90 000 bohcco alimus boazolohkun juohke cuoŋomanu
1. beaivvi. Fágalaš ávžžuhusain ledje goappešagaid dáfus olu unnit
logut go mat mearriduvvojedje.

Dat máid maŋimus jagiid guohtuniskamat ja muhtun boazoeaiggádat ja
gullevaš suohkaniid birasgáhttenossodagat gal leat cealkán
resurssadili ja ealáhusa mannolaga birra, čájehit čielgasit ahte
sihke Nuorta- ja Oarje-Finnmárkku boazologut leat mearriduvvon beare
alladin.

Jus jeagil fas galggašii šaddat, fertešii boazolohku máŋggaid
jagiid leahket olu unnit go máid guohtumat guhkes áiggi vuollái
girdet. Stuoradiggedieđáhusa nr. 28 (1991-92) (Nana bissovaš
boazodoallu) (En bærekraftig reindrift) vuođul, leat dál
Boazodoallohálddahusa olis bargame Finnmárkku guovtti
boazodoalloguovllu orohagaid juohkima rievdademiin ja alimus boazologu
rievdademiin.

Doloža rájes lea dovddus ahte dávddat sáhtte hirbmosit unnidit
ealuid. 1960- ja 1970-jagiid lei Finnmárkkus stuora boazojápmu
dávddaid geažil. Deaŧaleamos dávddat leat sismáhtodávddat 628  main
lea oktavuohta guohtundilálašvuođaide ja doallovugiide. Olu bohccot
ovtta sajes, ovttahat johttingeainnuid garrasit guođoheapmi áiggi
badjel, áiddit maid duohkái bohccot báhkkejit ja eará hehttehusat
lasihit njoammuma eatnamis, ja dagahit bohccuide eambbo
sismáhtodávddaid. Heajos dálkkádatdilálašvuođat 629  sáhttet dasto vel
dagahit stuora boazojámu. Ovdamearkan dákkár stuora boazojápmui lei
muhtun Finnmárkku orohagain vuoiŋŋamašmáđu 630  geažil 1970-jagiid
álggus.

Dávddat unnot go bohccuid biđge viidát guohtuneatnamii,
johttingeainnuid rievdada veaháš ja guođoha nu ahte bohccot eai
beasa bahkkahuvvat áiddiid duohkái.

Dán vuođul sáhttá dadjat ahte boazodávddain lea oktavuohta orohaga
boazologuin ja bargovugiin. Ii sáhte das ge gáidat ahte
luondduduohtadeamit ja muosehuhttimat mat gáržžidit johtingeainnuid,
leat mielde lasiheame boazodávddaid.

Máŋggas muitaleddjiin geat ásset riddo- ja vuotnaguovlluin, lohket
ahte boazolohku lea lassánan maŋimus jagiid. Muhtumat oaivvildit ahte
go bohccot nu garrasit guhtot, de daŋas maid guorbá ja dulbmojuvvo nu
ahte eai šatta šat muorjjit. Sii lohket maid ahte dál guhtot bohccot
eambbo giliin ja mearragáttis go ovdal.

Porsáŋggu ja Sállana olbmot ges muitalit ahte boazu váldá sávzzas
guohtuma (geahča maid kap. 3.4.1).

2.5.2 Johtimat/johtolagat

Johtimat leat dárbbašlaččat Finnmárkku guohtumiid geavaheames.

Duoddaris johtet viidát. Lagabus meara ja gáržžit báikkiin johtet
čoahkkeleappot. Ovdal lei doaba johtingeaidnu dábálaš, muhto dat ii
addán rievttes gova. Sii geat eai dovdda boazodoalu, sáhttet doaivut
ahte bohccuiguin johtet muhtunlágan geainnu mielde. Vai čielgaseappot
muitala mii johtin duođai lea, dadjat dál johtolatgeinnodat eat ge
johtingeaidnu.

Johtolagat rievddadit olu orohagas orohahkii, sihke guhkkodat ja
málle. Muhtun orohagain sáhttá dadjat ahte boazu dušše ruvgala nuppi
áigodateatnamis nubbái. Eará siiddain ges leat 300 - 400 km guhku
johtolagat. Muhtun siiddat johtet dán mátkki oktanis, earenoamážit
sii geat galget prámáin mannat sulluide. Eará orohagat bisánit ja
guottehit guotteteatnamis ja johtet dasto geasseorohahkii geassemánu
loahpas. Čakčat johtet eanas siiddat hiljánit ja bohccot orrot dávjá
čakčaeatnamis, earenoamážit ragatáigge.

Muhtun siiddat johttájit čakčamánu loahpas ja ollejit dálveorohahkii
easkka juovlamánu álggus. Muhtun orohagain leat stuora masttadeamit
čakčajohtima vuolde ja go leat bisanan
čakčaeatnamiidda. Masttadeamit rievddadit olu jagis jahkái. Ee. lea
dálke- ja guohtundilálašvuođain johtima vuolde olu dadjamuš. Eará
mii maid muhtomin čuohcá, leat muosehuhttimat
guohtunguovlluin. Olmmošeatnatvuohta čakčabivddu oktavuođas lea
lassánan maŋimus jagiid. Muhtun báikkiin čuoččuhit maid ahte
teknihkalaš doaimmat guohtuneatnamiin leat dagahan
masttademiid. Muhtun orohagat leat čakčaeatnamiidda ceggen áiddiid
mat gáržžidit johtolagaid. Dan dihte lassánit masttadeamit. Mastan
ealuid ferte rátkit. Dát dagaha eambbo barggu ja bohccuide maid
čuohcá. Go bohccuid šaddá gieđahallat olu, lassána bohcco
energigeavaheapmi ja boazu geahppu olu fas das máid dálvái lei
čoaggán. Bohccot massojit eambbo ja ealáhusa buvtta unnu (eambbo dan
birra kap. 2.6.1).

Boarráset boazoeaiggádat muitalit ahte ovdal ledje unnit masttadeamit,
ee. dalá johtinmálle dihte. Olles bearaš lei mielde čakčajohtimis
ja boazu lei buoret geahču vuolde. Olbmot ledje eanas doppe gos boazu
lei. Dál leat dušše moadde guođoheaddji ealu luhtte. Luottat ja
mohtorfievrrut dagahit ahte olbmot vánddardit jođánit. Eai sii
dárbbaš čuvvodit bohcco álohii.

Giđđajohtin lea maid rievdan maŋŋel go boazodoallu
mohtoriserejuvvui eambbo. Bearrašat johte duoddariid badjel buot
gálvvuideasetguin geasseorohahkii ealu fárus, dalle go dušše
herggiiguin johte. Dál boahtá dábálaččat bearaš ja gálvu biillain
njuolga geasseorohahkii. Dušše guođoheaddjit muohtaskohteriiguin
johtet ealuin.

Muhtumiin leat ain lojes hearggit máid atnet giđđa- ja
čakčajohtimis, ja gilvovuodjimii ja turistema oktavuođas.

Ovdal vuojahedje bohccuid sulluide ja ruovttoluotta, dahje suvde
primitiiva prámáiguin. Dál suvdet militearprámáiguin buot guhkebuš
gaskkaid. Dan dihte eai masso nu olu bohccot johtimiid vuolde. Muhto
nuppe dáfus šaddet boazoeaiggádat geat prámáin suvdet, eambbo čadnon
áigái. Sii fertejit ollet šihttojuvvon áigái suvdinbáikái. Jus eai
olle dassážii, dagaha dat váttisvuođaid earáide geat seammá prámáin
galget suvdit, ja de sáhttet soahpameahttunvuođat bohciidit. Dát
dilálašvuođat dagahit ahte boazoeaiggádat eai ábut seammaládje
johtit dálkki ja guohtuma mielde go ovdal. Jus siivu ja dálki lea
heittot, váibet sihke olbmot ja bohccot.

Lágas, earenoamážit boazodoallolágas, ja lágas stáhta
matrikulerekeahtes eatnama birra, lea boazodoalu johtolatgeinnodaga
vuoigatvuohta nannejuvvon bures. Ártan dása lea ee. ahte
boazoeaiggádat fertejit beassat johtit bohccuiguin jus galget sáhttit
geavahit guohtumiid. Muhtomin fertejit johtit gáržžes báikkiid
čađa ja giliid čađa. Jus gáržžes geinnodat dahppojuvvo, sáhttá
dagahit ahte guohtuneatnamiid ferte hilgut. Dákkár
johtolatgeinnodagaid sihkkarastin lea šaddan earenoamáš
deaŧalažžan go iešguđetlágan huksehusat leat lassánan.

Go prámáin galgá suvdit bohccuid nuriid rastá, leat earenoamáš
gáibádusat johtolatgeinnodagaide ja suvdinbáikkiide:

1bodni ja rávdnji ferte leahket dakkár ahte prámáin sáhttá boahtit
buotlágan dálkkis, 1boazoeaiggádat fertejit sihkkarit diehtit ahte
ožžot bohccuid gárdái 631  vaikko movt livččiii, 1ferte leahket
buorre sadji vuordingárdái, 1ferte leahket guohtun lahka vuordingárddi
jus suvdin maŋŋona.

Lea nu ahte unnit duohtadeamit mat olggobealolbmuid mielas orrot
smávvát ja vigiheamit, sáhttet gáržžidit johtolatgeinnodaga ja
dagahit johtima váddáseabbon.  Earenoamážit dakkár guovlluin gos
geinnodagat leat čoahkkebáikkiid lahká, sáhttet bohciidit
soahpameahttunvuođat eará geavaheddjiiguin.

Sáhttá leahket soahpameahttunvuohta bartta dahje gilvineatnama dihte
mii lea geinnodagas. Leat earenoamáš unnán soahpameahttunvuođat
johtolagaid ja gávnnadanbáikkiid logu ektui. Muhto dat mat leat, dávjá
stuoriduvvojit ja olmmoš oažžu dakkár gova ahte riiddut leat
dábálaččat.

Bihtás boazoguohtuma birra čállojuvvo ahte beare čoahkke johtin
sáhttá lasihit boazodávddaid. Dákkár dilálašvuođat dahket ahte
boazodollui šaddá deaŧalaš doalahit nu máŋga hearbevári 632 
johtolatgeinnodaga go vejolaš. Eará áššit mat čujuhit seammá
guvlui, leat dálke- ja siivodilálašvuođat. Eai buot geinnodagaid
sáhte buot dilálašvuođain geavahit. Maŋŋi giđa sáhttá
omd. leahket veadjemeahttun čuovvut muhtun geinnodaga guohtuma dihte.

Juohke orohaga beaivválaš doaimmas geavahuvvojit johtolat- ja
vuojehangeinnodagat mat leat dárbbašlaččat go galgá geavahit
guohtuma ja bargat bohccuiguin.

Jus guohtunresurssaid galgá boahtteáiggis maid geavahit, ferte
boazodoallu geavahit boares johtolatgeinnodagaid ja váldit ođđasiid
atnui. Jus dát dilli čavgejuvvo, máksá dat ahte guohtunresurssaid
geavaheapmi maid gáržžiduvvo.

2.5.3Guođoheapmi

Dán jahkečuođis lea boazoealáhus rievdan oba olu. Earenoamážit lea
dilli 1950 rájes rievdan go viesut bohte gođiid sadjái ja
muohtaskohter hearggi sadjái. Dát lea váikkuhan sihke
boazodoallobearrašii ja bohccuide. Dalle go bearrašat orro gođiin
ja čuvvodedje ealuid, ledje bohccot birrajagi geahču vuolde. Muhto
maiddái dalle ledje erohusat orohagaid gaskkas ja siiddaid
gaskkas. Muhtumat omd. guođohedje olles ealu giđđat, ja muhtumat
fas diktet áldoealu veaiddalassan ja guođohedje varrásiid máid rátke
áldduin, ovdal go luite. Ovdalaš boazodoalus ledje olu eambbo
varrásat go dál. Njuovvanboazun ledje eanas rávis varrásat, ja dasto
dárbbašii juohke bearaš vel 30-40 hearggi. Dasa lassin gehčče
oallugat dáloniid herggiid geasset. Giđđat ja geasset leat
ovddemustá varrásat mat bohtet gittiide ja dagahit váttisvuođaid. Go
varrásiid doalahedje sierra, dahke dan maiddái vai eai billistan
gittiid.

Vaikko siiddain ledje erohusat bargovuogis ovdalaš áigge, de lei
maŋimus soađi rádjái dábálaš bohčit áldduid čakčat. Dalle
ferteje olles ealu guođohit čađat. Boarráset boazosápmelaččat
muitalit iežaset bohčán áldduid gitta juovllaid rádjái. Dálvet
guođohedje olles ealu gođiid lahka.

Bohcco lodjivuohta boahtá das man olu ja mainna lágiin bohccuin
bargá. Bohcco luondu maid váikkuha dása. Go čehpet vállje
ealihanbohccuid ja olu daiguin bargá, de oažžu lojes bohccuid
maiguin lea álki bargat. Bohccot mat leat olu veaiddalis, goddiluvvet
ja daiguin šaddá lossat bargat. Bohccot sáhttet maid beare lodjin
šaddat. Daid šaddá váttis vuojehit ja šaddá lossat bargat
daiguin. Ferte ieš gávnnahit gaskameari.

Ássanmálle rievdan lea váikkuhan sihke olbmuide ja bohccuide. Dološ
eallinvuogis lei bearrašiin eambbo dahkamuš bohccuiguin
birrajagi. Eallu ja olbmot gulle oktii. Bohccuid guođohedje eambbo ja
ledje biđgejuvvon smávit čorragiidda. Dál lea unnit oktavuohta
bohccuin ja olbmuin. Eai olbmot dovdda bohccuid šat nu go ovdal, eai
ge bohccot leat šat nu lojit go ovdal.

Otna boazodoallu lea eará dilálašvuođas go ovdal soađi boazodoallu,
muhto dál maid leat stuora erohusat siiddaid gaskkas ja orohagaid
gaskkas.

Dálvet gal leat eanas Finnmárkku ealut čoahkis ja measta
beaivválaččat vudjet ealu. Muhto go eallu olle
giđđa/geasseorohahkii, de gal leat stuora erohusat. Muhtumat dušše
luitet ealu orohahkii. Dalle ii sáhte eará go guođohemiin hehttet
bohccuid boahtimis gittiid billistit. Earát ges rátket varrásiid
sierra ja doalahit daid váris, go earenoamážit varrásat leat
muoseheamit giđđat.

Muhtumat guođohit áldduid giđa miehtá. Vaikko varrásiid ii leat
rátkán sierra, de dat goitge dábálaččat sierranit áldduin ja mannet,
go besset.

Nu go namuhuvvon, de leat olu unnit varrásat ealus dál go ovdal. Dan
dihte leat unnit váttisvuođat varrásiiguin dál go ovdal, vaikko leat
ge eambbo veaiddalis dál.

Maŋŋel go guottet nohká geassemánu 20. b. birrasiid, leat bohccot
oalle veaiddalis eanas orohagain dassážii go mearkun álgá. Muhtumat
merkejit ovdal luitet ealu veaiddalassii.

Muhtumat namuhit ahte eai buot boazoeaiggádat leat seammá čeahpit
doalahit bohccuideaset lobálaš eatnamiin.

Čakčamánu loahpas dassážii go rátkkašit, leat eanas siiddat
johtime. Vaikko muhtun čorragat gal sáhttet mannát viidát, de goitge
dábálaččat čađat guođohit. Dán áigodagas barget muhtun orohagat
olu bohccuideasetguin. Stuora masttadeamit ja rátkkašeamit mat dasto
dávjá šaddet čakčat, čuhcet garrasit bohccui ja dat ii leat buorre
(geahča kap. 2.6.1).

1933 Boazodoallolágas ledje dakkár mearrádusat máid sáhtii dulkot
dainna lágiin ahte bohccuid galggai álo guođohit. Ođđa teknihkalaš
veahkkeneavvut, buoret birgejupmi, orrundili rievdamat, skuvlavázzin,
servvodateallimii searvan jna., dagahedje ahte lága mearrádus ii
soahpan dálá dilálašvuhtii.

1978 Boazodoallolága 20. §:s ii leat dakkár gáibádus ahte álohii
galgá guođohit ealu. 20. § vuosttaš oasis čuožžu:

"Juohke boazoeaiggat lea geatnegas fuolahit ahte su bohccot leat albma
geahču vuolde ja ahte bohccot leat dohkalaš lojit. Earenoamažit lea
su geatnegasvuohta ahte bohccot dollojit siskkabealde daid duovdagiid
(dan orohaga) gos dat lobalaččat sáhttet leat".

Boazoeaiggáda guođohangeaskku mearrádusat leat duppalit
ákkastuvvon. Vuosttažettiin lea fágadohkálaš ja ortnet mielde
boazodoallu dárbbašlaš sihke orohaga eará boazoeaiggádiid ja
ránnáorohagaid ektui. Dát lea maid dárbbašlaš eará ealáhusaid ja
beroštumiid, ovddemustá eanandoalu dihte. Lea boazoeaiggáda iežas
beroštupmi ahte son bargá dohkálaččat ja ortnega mielde. Jus son ii
daga dan, de ii šatta boazodoalu boađus ge nu buorre. Dohkálaš ja
buori ortnega mielde boazodoalus šaddet unnit soahpameahttunvuođat
eará ealahusaiguin go boazodoalus mas ii leat buorre ortnet. Muhto ii
vel áibbas buori ortnet mielde ja dohkálaš boazodoaluin ge leat
vejolaš garvit buot soahpameahttunvuođaid. Dása váikkuhit máŋga
eará ášši.

Lága guođohangeaskkus leat unnimustá golbma dulkoma: - Eiseválddiid
dulkon, - fásta ássiid/báikki olbmuid dulkon, - boazoeaiggádiid
dulkon.  Eiseválddit dulkojit buorren, dohkálaš boazodoallun dan mii
dohkálaš ekonomalaš vuogi mielde bargojuvvo lága siskkobealde ja nu
ahte unnimus lági mielde soahpameahttunvuođat šaddet eará
ealáhusaiguin.

Šibitdoalli dahje gilvvagárddi eaiggát fas dulkošii lága dainna
lágiin ahte boazoeaiggádis lea geatnegasvuohta doalahit bohccuid eret
gittiin ja giliin nu ahte eai billis maidege. Jus dán barget
dohkálaččat, lea boazoeaiggát dahkan geatnegasvuođas su oainnu
mielde.

Boazoeaiggát ges dulko guođohangeaskku dainna lágiin ahte bohcco
galgá guođohit nu ahte dasa álo lea buorre guohtut, muosehuvakeahttá
dahje masttakeahttá earáide.

Ovdamearkka dihte sáhttá leahket buorre giđđaguohtun jur gilvojuvvon
eatnama bálddas, mii ii leat áidojuvvon. Eará sajes orohagas lea
heajos guohtun. Jus boazoeaiggát galggašii iežas mielas buori
boazodoalu doaimmahit dan giđa, fertešii son geavahit dan buori
guohtuma mii lea jur eanandoalli gieddeguoras. Dalle gal soames boazu
bákkus manašii gieddái maid. Doppe lea varas ja rašes ruonas
rássi. Eanandoalli gal dáiddášii čuoččuhit ahte boazoeaiggát ii
doahttal guođohangeaskkus ii ge doaimmat dohkálaš
boazodoalu. Sápmelačča boazodoallu unnida su fuođarvuođu ja
vahágahttá su ekonomalaččat. Boazoeaiggát fas dáiddášii
čuoččuhit ahte son doaimmaha boazodoalu dohkálaččat dán
dáfus. Jus son galggašii eará vuogi mielde bargat, vahágahttá dat su
ekonomalaččat.

Eanandoallit ja earát dadjet dávjá ahte boazoeaiggádat eai guođot
bohccuideaset doarvái bures. Boazoeaiggádat seammá báikkis dadjet ges
dávjá ahte jus sii earáládje galggaše guođohit bohccuideaset, de dat
čuozášii bohccui. Eai ge sis leat doarvái olbmot ge guođohit dainna
lágiin go báikki olbmot gáibidit.

Oallugit dadjet ahte dušše buoret áidedoallu sáhttá čoavdit dáid
váttisvuođaid. 1984-1989 áigodagas lei vejolaš oažžut doarjaga 50%
áidegoluide Eanandoallošiehtadusa ja Boazodoallšiehtadusa bokte
eastadit soahpameahttunvuođaid. Goluid nuppi beali galge
bealálaččat juogadit. Lei lossa ortnet mii ii báljo geavahuvvon.

Go muhtumat oaivvildit ahte boazoeaiggádat eai šat guođot
bohccuideaset nu movt ovdal, de dáidá sis leat
duohta. Boazodoalloealáhus lea rievdan servvodaga eará rievdamiid
buohta. Dál lea ee. biila maid deaŧalaš guođohangaskaoapmin.

2.5.4Ássanbáikkit

Eanas Finnmárkku boazoeaiggádiin leat dál guokte ássanbáikki,
dálveorohagas ja geasseorohagas. Dákko maid lea hui olu rievdan
maŋimus čuođi jagis.

Guovdageainnu 146 boazodoallobearrašis orro dušše 9 bearraša
dálveviesuin 1911:s, ja earát orro gođiin. Kárášjogas ja Buolbmágis
lei earaládje. Doppe orui 2/3 boazodoallobearrašiin dálveviesuin
1911:s juo (NOU 1978: 18 A s. 212). Eanemusat lea rievdan maŋŋel
1945. Álggos ledje gáržžes, galbma dálveviesut. Dál leat eanas
boazoeaiggádiin ođđaáigásaš dálveviesut ja sii ásset seammá buriin
viesuin go álbmot muđui.

Ovdal lei boazoeaiggádiin goahti doppe gos eallu lei. Galggai leahket
buorre vuovdi gođiid lahka, dan dihte go manai olu boaldámuš. Lei
dábálaš sirdit gođiid 3-4 geardde dálvvis.

Dálvegoađástallamiin 633  geavahuvvui vuovdi garrasit ja dat doalahii
ahte ii vuovdiluvvan. Dál čujuhuvvo ahte vuovdi suohku hui olu muhtun
sajiid ja unnida guohtuma dan dihte go vuovdái dávjá šaddá
ceavvi 634 . Lea vejolaš ahte garra muorračuohppan váikkuhii guohtumii
(geahča kap. 2.5.7).

Go goađástalle ja čuvvodedje ealu dálvet, elle bearrašat hui
lahkalaga bohccuiguin. Go olbmot ássagohte dálveviesuin, de sii
čadnojuvvojedje eambbo ovttahat báikái. Vuosttaš dálveviesuid gal
huksejedje eanas smávva gilážiidda dálveorohahkii duoddarii. Muhto
dađistaga huksegohte dálveviesuid eambbo čoahkkebáikkiide. Dát
boahtá earenoamážit das go ealáhusas dál leat
mohtorvuojánat. Muohtaskohter dahká ahte boazoeaiggát ja guođoheaddji
álkit beassá ealu lusa. Mátki mainna herggiin ádjánedje guokte beaivvi
ovdal, ii ájit skohteriin go guokte diimmu. Dál lea boares dálveviessu
duoddaris šaddan guođohanbartan. Dán áigge orrot hui unnán lávus
dálvet guođohettiin. Mekaniseren lea dagahan ahte boazoeaiggát sáhttá
orrut guovddášbáikkis ja goitge dohkálaččat guođohit ealu mii lea
máŋga beanagullama duohken.

Maiddái geasseorohagaid dáfus lea olu rievdan. Dál orrot eanas
boazoeaiggádat geasseviesuin, eará viesuid dahje luotta
lahka. Muhtumat orrot lávuin luoddaguoras. Hárváin lea geasseviessu
guohtunbáikkis, doppe gos ii leat biilaluodda.

Maŋimus soađi rádjái lei dábálaš ahte boazosápmelaččat orro váris
gos sis ledje fásta geassebáikkit guohtunguovllu guovddážis, gos orro
gođiin. Dát orrunbáikkit ledje dávjá jávre- dahje johgáttiin gos
vuoššanguoli ožžo.

Giđđajohtima vuolde orro bearrašat guotteteatnamis ja
čakčajohtima vuolde fas orro čakčaguohtuneatnamis. Orruma
guhkkodat veahá rievddadii jagis jahkái. Muhtun jagiid sáhtte 2 mánu
orrut doppe.

Olu boazosápmelaččain ledje gáiccat dahje sávzzat máid bohče, vai
bearrašat ožžo mielkki geasset. Muhtumat eaiggádušše šibihiid
ieža, ja muhtumat fas láigohedje daid báikki olbmuin. Muhto goappeš
dilálašvuođain bibme báikki olbmot daid dálvvi. Dát šibitdoallu gal
nogai go bearrašat ássagohte luottaid ja eará huksehusaid lahka. Ii
dáidde leamaš dákkár šibitdoallu šat maŋŋel 1950 (geahča
kap. 2.5.14).

2.5.5Boazodoallorusttegat

Vuopmaniid 635  ja bivdorusttegiid dovdat goddebivddu rájes juo. Dál
gávdnojit dakkár rusttegat dološáiggi bázahussan. Geađggis dahkkon
áiddiid lea álki dovdat. Muoras dahkkon vuopmanat vuovdeguovlluin gal
leat jávkan. Dološ áigge geavahedje áiderusttegiid dušše
earenoamáš doaimmaide. Sáhtte leahket oanehis geađgeáiddit baskkes
guji rastá, mat cagge bohccuid. Dat lei dálá áiddiid álgu. Dahje
sáhtte leahket vuovdeáiddit. Njárggažat ja njárggat ledje maid ávkin
boazobarggus. Sáhtii dušše vuojehit bohccuid njárgii ja bidjat
beatnagiid dahje eará dohko mat hehttejit bohccuid boahtimis
eret. Njárggažiid gal geavahit ain dál boazobarggu oktavuođas, muhto
dál bidjet dávjá áiddi vel rastá vai bohccot bissot doppe. Dakkár
guovlluin gos leat várit ja jasat, orrot bohccot jasas báhkka
geassebeivviid. Dan maid geavahedje bohcco merkedettiin.

Lea ain nu ahte lojes ealu ii dárbbaš áiddiin doalahit
čoahkis. Boarráset boazoeaiggádat muitalit ahte maŋimus soađi
rádjái (1945) eai goasse geavahan áiddiid boazobarggus. Ealut ledje nu
lojit ahte sii dušše čohkkejedje ja merko, rátkkašedje ja
bohče. Ealut šadde lojit go eanas boazoeaiggádat orro olles
bearrašiiguin ealu luhtte. Ledje čorasiiddat ráddjejuvvon guovlluin
ja bohccot ledje birrajagi geahču vuolde. Go boazodoallu rievddai,
šadde stuorit ealut mat guhtot viidábut. Go eai guođot šat nu olu,
mannet bohccot ieža dálkki, rásiid ja guobbariid mielde ja bahábut
mannet olggobeallái dan orohaga/guovllu gosa gullet.

Dál leat áiddit maiguin doalahit ealuid čoahkis orogaha/guovllu
siskkobealde. Eat dieđe goas vuosttaš áiddit bohte, muhto diehtit
ahte 1858:s áido vuosttaš stuorit áiddi Nuorta-Finnmárkui (dan áiddi
mii lea Skiippagura ja Várjjatvuonbađa gaskkas). Áidi lei Norgga ja
Suoma 1852 rádjedahppama váikkuhussan ja galggai caggat bohccuid
mannamis ráji rastá. Dán áiddi huksii stáhta. 1925:s ja 1933:s áido
Návuona ja Ráissa geasse- ja čakčaeatnamiid gaskka. Vuosttaš áiddit
ledje primitiiva áiddit, mat ledje luonddu oziin gitta. Easkka
maŋŋel 1950 áidugohte duođas. 1960- ja 1970-jagiid áido maid olu
geasseorohagain.

Áiddit leat šaddan nannoseappot. Dál áidot bihkkaduvvon 636 
stoalppuiguin ja 6-7 gassa fadnistráŋggaiguin 637  dahje nehtiin
(geahča kap. 2.5.7). Finnmárkku guovtti boazodoalloguovllu kárttat
čájehit ahte 1980-jagiin ledje áiddit ruossut rássut geasse- ja
čakčaorohagain.

Áiddiin lea ávki boazodollui, muhto dain leat mat heajut
bealit. Áiddiid buorit bealit leat ahte dat - unnidit guođoheami, -
hehttejit bohccuid guohtumis eatnamiin gos eai galgga leahket
(čakča- ja dálveorohagain), - hehttejit masttademiid.

Áiddiid heajut bealit leat ahte - dagahit ahte áideguora, gosa
čoahkkanit bohccot, čilviluvvá, - eaiggádat unnán guođohit bohccuid
(luhttet beare olu áidái), - njoammudávddat čoahkkanit eatnamii
áidegurrii gosa bohccot báhkkejit, - áiddit čuhcet eará elliide ja
lottiide.

1933 boazodoallolága 37. §:s daddjo čielgasit ahte dákkar áiddiid ii
oaččo cegget Gonagasa lobi haga. Olu daidda áiddiide máid
Finnmárkkus áido ovdal 1960, ii leat ohccojuvvon makkárge lohpi, nu go
lágas lei mearriduvvon. Easkka go doarjaga sáhtte oažžut dákkár
áiddiide, šattai dábálažžan ohcat lobi. Muhto maiddái maŋŋel leat
huksejuvvon lobihis áiddit. Eanas boares áiddiide lea dál, easkka
maŋŋel, Eananvuovdinkantuvra addán almmolaš lobi. Muhto gávdnojit
ovdamearkkat dasa ahte eiseválddit leat gáibidan gaikut áiddiid, muhto
dat eai leat almmotge gaikojuvvon. Dat leat dakkár áiddit maid geažil
iešguđet siiddat riidalit, ja áiddit mat leat geasseatnui áidojuvvon
čakčaorohagaide.

1980-jagiid loahpas ráhkaduvvui áideplána Oarje-Finnmárkku
oktasašorohagaide, ovddemustá giđđa- ja čakčaorohahkii, mii
juohká eatnama oaiveguovlluide mat fas leat juhkkojuvvon unnit guovlun
geasseorohagaide dahje siiddaide. Eaktun lea ahte buot boares áiddit
mat eai leat plánas mielde, galget gaikojuvvot. Plánas leat čađahan
osiid ja ođđa áidunbargu jotkojuvvo.

Boazodoalu siskkobealde lea nággu dáinna
plánain. Luonddusuodjaleaddjit leat maid garrasit vuosttaldan
dan. Plána vuosttaldeaddjit oaivvildit ee. ahte

- muhtunráje boares áiddit gaikojuvvojit, muhto bohtet unnimustá
- liikká olu sadjái, áiddit dagahit garraset eanangeavaheami ja
- viiddis guovllut gurbet, áiddit eai dáidde unnidit
- meahccemohtorfievrruid geavaheami, lea hui divrras áidut ja
- áidedivodeapmi šaddá lossadin boahtteáiggis. Juohke doalu
- investerengolut leat unnimusat 120 000 kr. ja dás 10-15 % boahtá
- lassin divodeapmái juohke jagi, ii čoavdde Finnmárkku
- oaiveváttisvuođa, beare alla boazologu, bohccuid áidumiin.

Gaskaboddosaš áiddiid mat galget ceaggát vuollel jagi, sáhttá áidut
Gonagasa (Eanandoallodepartemeantta) lobi haga. Muhtun guovlluin lea
šaddan dábálažžan geavahit gehppes nylonáiddiid muhtun áigodagaid,
ovdamearkka dihte giđđat. Dát sáhttet dagahit soahpameahttunvuođaid
siiddaid gaskii. Olu boazoeaiggádat oaivvildit ahte lea dárbbašlaš
muddet gaskaboddosaš áiddiid geavaheami.

1978 boazodoallolágas ja dan njuolggadusain leat čielga mearrádusat
movt galgá meannudit áidunohcamiid.

Go ealut eai leat šat nu lojit go ovdal, de dárbbašuvvojit
mearkungárddit 638  geasset. Eanas orohagat leat maŋŋel maŋimus
soađi ceggen máŋggaid bistevaš ja gaskaboddosaš gárddiid. Dáidda
lea seammá láhkavuođđu go áiddiide.

Ovdalaš áigge rátkkašedje rátkkagárddiid 639  haga. Muhto go
geasseealut sturro ja olu masttadeamit šadde earenoamážit čakčat,
ceggejedje 1950 maŋŋel máŋggaid stuora rátkkagárddiid guovddáš
báikkiide dálverátkamiidda jna. Eanas dáid rusttegiid lea stáhta
ceggen ja divodan.

1950 rádjái njuvve bohccuid eanas dálvet ja sierra njuovvanrusttegiid
dahje gárddiid haga. Maŋŋel 1950-jagiid gaskkamutto go huksejedje
guovddáš njuovvanrusttegiid Sis-Finnmárkui, dárbbašii boazodollui
maid dađistaga eambbo gárddiid gos njuovvanbohccuid gesse. Dan dihte
go háliidit vuovdit eanas ovdal ragaha (sullii čakčamánu 20. b.),
leat ráhkadan gárddiid gos gesset njuovvanbohccuid ja
meahccenjuovvanrusttegiid, dahje huksehusaid gos biilii bidjá bohccuid
ja doalvu guovddáš njuovahahkii. Dákkár rusttegat fertejit leahkit
biilaluotta lahka dahje galgá sáhttit biilaluotta ráhkadit dohko. Dát
eavttut oktan dainna ahte galgá leahket vejolaš vuojehit bohccuid
gárddiide ja čuovvut daid mearrádusaid máid šibitdoaktárat ja
eiseválddit mearridit, dahket váttisin gávdnat vuogas báikkiid nu ahte
ii šatta soahpameahttunvuohta eará beroštumiiguin. 1978
boazodoallolága 12. §:s lea čállojuvvon makkár eavttuiguin
boazoeaiggádiin lea vuoigatvuohta hukset dákkár gárddiid.

Alimusrievtti duomus golggotmánu 25. b. 1979 (Rt 1979 s 1283)
huksejuvvon rátkkagárddi birra jna. Gávuonas Álttás, mearriduvvui ahte
boazoeaiggát ii sáhte hukset gárddiid Gonagasa lobi haga ja
árvvoštallama haga mii lea mearriduvvon boazodoallolága
12. §:s. Boazodoallu čuoččuhii ahte sis lei vuoigatvuohta hukset
gárddi guovllu dološ áiggi rájes geavaheami bokte. Dát gárdi lei
priváhta eatnama nalde.

Maŋimus jagiid lea bohciidan dárbu suvdingárddiide 640  go bohccuid
leat prámáin suvdigoahtán. Dákkár rusttegiidda leat earenoamáš
gáibádusat (geahča kap. 2.5.2), ja dagahit ahte jođánit šaddet
soahpameahttunvuođat geavaheddjiid beroštumiiguin, omd. eanandoaluin
ja luoddaráigge vánddardeddjiiguin.

Nu go ovdalis namuhuvvon, lei 1950 birrasiidda dábálaš gođiin orrut
bohccuid guođohettiin. Sihke dálveorohagain ja earenoamážit
geasseorohagain geavahit lávuid ain dál, muhto guođohanbarttat 641 
leat dađistaga šaddan eambbo dábálažžan, earenoamážit
dálveorohagain. Muhtomin lea orohat mii eaiggáduššá
guođohanbarttaid, muhto Finnmárkkus lea dábálaččamus ahte
boazoeaiggát eaiggádušša bartta. Boazodoalus lea boazodoallolága
mielde vuoigatvuohta hukset rusttegiid eiseválddiid dohkkehemiin.

Boarráset boazodoalus, ovdal 1945, ledje boazodoalu rusttegat unnit
eai ge čuohcan eará beroštumiide. Dan dihte eai báljo dárbbašuvvon
njuolggadusat. 1933 boazodoallolágas ledje mearrádusat dán birra,
muhto daid unnán čuvvo. Boazodoallit oaivvildedje alddiineaset
leahket čielga vuoigatvuođa hukset daid rusttegiid máid dárbbašedje
iežaset boazodollui.

Mannolat soađi maŋŋel, go bohte áiddit ja eará rusttegat, čužii
garraseappot eará guovllugeavaheapmái, ja bohciidedje
soahpameahttunvuođat sihke siiddaid gaskii ja eará beroštumiiguin.

Dálá dilis lea boazodoalus vuoigatvuohta hukset dárbbašlaš
rusttegiid eiseválddiid lobiin. Ovdal go dákkár lohpi addo, galget
guoskevaš bealit beassat cealkámušaid buktit.

1950-jagiid rájes lea leamaš dábálaš ahte boazodoallu oažžu
stáhtadoarjaga hukset muhtun rusttegiid, muhto eai lean čielga
njuolggadusat dása. Dan dihte ledje juolludeamit veahá soaitimis. Dát
njuolggadusat leat mearriduvvon stáhta ja Norgga Boazosápmelaččaid
Riikkasearvvi šiehtadallamiid vuođul.

2.5.6Hearggit ja mekaniseren

1960-jagiid álggus geavahedje boazodoalus dušše herggiid
fievrun. Dasa lassin go boazodoallit ieža vudje herggiiguin,
sáhtostalle olu boazoeaiggádat, earenoamážit ovdal 1945, gávpeolbmáid
ja earáid dálvet. Dalle lei heargi almmá makkárge buohtastahttimiin,
deaŧaleamos "fievru" Sis-Finnmárkkus. Geasset ledje boazoeaiggádiin
noađđehearggit.

Geasseorohahkii jođidettiin ledje juohke bearrašis guhkes
heargeráiddut. Daiguin fievrrededje buot gálvvu máid geasseorohagas
dárbbašedje. Go biilaluottat bohte Sis-Finnmárkui, gilvališgođii
biila herggiin, ja vuittii.

Bearrašat johtet dál biillain gaskal dálve- ja
geasseorohagaid. Mannolat lea dagahan ahte biila lea šaddan
dárbbašlaš doallobierggasin buot boazoeaiggádiidda.

Go muohtaskohter bođii 1960-jagiid álggus, rievdadii dat maid
boazoeaiggáda dili hui olu. Eai leat šat nu guhkes gaskkat
duoddaris. Boazobargi sáhttá dábálaččat orrut guovddášbáikkis
bearraša luhtte ja seammás vuodjit ealu duoddaris. Dál lea
muohtaskohter boazodoalu deaŧalaččamus doallobierggas.

Geasset ledje ja leat juolggit boazoeaiggádiid deaŧalaččamus
"fievrun" váris, muhto maiddái dákko leat mekaniserejuvvon fievrrut
boahtán. Mohtorsihkkelat ja eará smávva meahccefievrrut leat
heivvolaš orohagain šaddan áibbas dábálažžan. Geavahit
mohtorfievrruid sihke fievrun ja čohkkema ja vuojeheami
oktavuođas. Traktorat ja meahccebiillat leat eambbo váldon atnui
bievlafievrun váris. Lassáneaddji bievlavuodjin lea olu billistan
eatnamiid ja guohtumiid.

Muhtumat geavahit maid girdi fievrun. 1980-jagiin lea helikopter
dađistaga eambbo geavahuvvon čohkkemii. Muhtun boazoeaiggádat leat
ieža háhkan alcceseaset helikopteriid.

Ealáhusa mekaniseremii ja mohtorfievrruid geavaheapmái leat
iešguđetlágan oainnut.

1977 mohtorjohtolatlágas addo lohpi vuodjit muohtaskohteriin ealáhusa
doaimmaid oktavuođas. Láhka ii atte Eanandoallodepartemeantta dulkoma
mielde bievlavuodjinlobi. Nuppi dáfus ii leat gielddus
čađahuvvon. Sii geat bealuštit bievlavuodjima, lohket fievrruid
dárbbašlažžan ja buorre ávkin. Sii dadjet ahte boazoealáhusas galgá
leahket seammá vuoigatvuohta go eará ealáhusain mekaniseret ja
buoridit ealáhusa. Dás čujuhuvvo maid ahte fievrrut leat dábálaččat
(vrd. 10. § 3. čuoggá 1978 boazodoallolágas) ealáhusas ja dalle ii
leat geavaheapmi meahcce- ja čázádagaid mohtorjohtolaga mearrádusaid
vuostá.

Ealáhusa mohtorfievrruid geavaheami vuosttaldeaddjit oaivvildit
ee. ahte - dat eai leat dábálaččat lága mielde, - dat billistit
šattuid go vudjet guohtuneatnamiin, - dat leat beare garrasat
bohccuide, - dat muosehuhttet luonddu, - dat billistit boares
boazodoallokultuvrra, - dat váldet bargosajiid ealáhusas.

Dálá goluin leat vuodjingolut ealáhusa stuorimus gollun. Boazodoalu
1991 ollislaš rehketdoallu čájeha ahte dat dahket sullii 60%
goluin. Ealáhusa mekaniseren lea dagahan stuorit ruhtadárbbu go ovdal,
ja nappo njuvvet eambbo bohccuid. Stuora heargečora mearkkašii unnit
ealu ja unnit ruhtadietnasa. Stuora oassi das máid guohtuneatnamat
adde, manai ovdal njuolga fievrrideapmái, herggiide. Dál gollá eambbo
teknihkalaš veahkkeneavvuide go máid biergobuktagiin dine dan dihte
go leat unnán dahje eai oba ge, hearggit. Nu manná biergobuvtta
olggobeallái ealáhusa ja orohaga.

2.5.7 Muorraávdnasiid geavaheapmi

Nu guhká go boazodoallu lea leamaš, lea dat váldán dan máid
dárbbašii luonddus. Dat ledje ávdnasat veahkkeneavvuide, dujiide,
gámmiide, gođiide jna. Dološ áigge ii jurddašan oktage
lobálašvuođa birra, dat lei oassin eallinvuogis. 1693
vuovdegeavaheami njuolggadusat ja mearrádusat váikkuhedje unnán dahje
eai oba ge, boazodoalu vuovdegeavaheapmái. Easkka 1800-logu loahpas
bohte njuolggadusat mat guske boazodoalu vuovdegeavaheapmái.

Manai olu muorra dalle go boazosápmelaččat orro gođiin, nu go
namuhuvvon ovdalis (geahča kap. 2.5.4). Go ledje loaktán muoraid
ovtta sajis, de sirde goađi. Dan dahke 3-4 geardde dálvvis. Geasset
lei goahti dábálaččat dakkár guovllus gos lei vuovdi. Go goađit
ledje badjosis, ledje skierrit deaŧalaš boaldámuššan.

Maiddái eará ulbmiliidda, earenoamážit áiddiide, manai olu
vuovdi. Vuosttaš áiddiide máid áido, lei dábálaš čuollat
stoalppuid. Maŋŋel šattai dađistaga eambbo dábálaš oastit
nannoset ja bihkkaduvvon ávdnasiid. Seammaládje lei maid gárddiiguin.

Sihke 1933 boazodoallolágas ja 1978 boazodoallolágas mearriduvvui ahte
boazodoalus, muhtun eavttuiguin (geahča 13. § 1978 lágas) lei
vuoigatvuohta čuollat muorraávdnasiid boaldámuššan, gámmiide,
lávvomuorran, gárddiide jna. Priváhta eatnamis galgá láhkamearrádusaid
mielde máksit čullon muoraid ovddas go eananeaiggát gáibida
dan. Boazosápmelaččain lea dábálaš oaidnun ahte sis lea
vuoigatvuohta váldit dárbbašlaš muorraávdnasiid, nu go álo leat
dahkan, vaikko mii čuččošii lágas.

Boazodoallit muitalit ahte hárve mákset muoraid ovddas máid čullet
priváhta eatnamis. Boazodoalu oaidnu dása orru leamen čielggas; mis
lea vuoigatvuohta dása, ii ge galgga máksojuvvot dan ovddas. Nuppe
dáfus lea eanas boazoeaiggádiin dakkár čielga oaidnu
vuovdegeavaheapmái ahte vuovddi galgá suodjalit, muđui billista
luonddu ja boahtteáiggi vuođu.

2.5.8Bivdu/meahcásteapmi

Boazodoallu lea, nu movt ovdal namuhuvvon, bivdoservvodagas
vuolgán. Dan dihte lea doloža rájes bivdu ja meahcásteapmi leamaš
oassin ealáhusas. Dieđusge lea rievddadan man olu leat bivdán ja
meahcástan dan mielde gos juohke siida lei. Deaŧalepmosin maŋimus
čuohtejagis leat leamaš rievssahat. Muhtun riebana ja njoammila leat
maid bivdán. Ealggat gal leat ovdal leamaš unnán. Ii lean dušše dat
man álki lei oažžut meahcceelliid, mii mearridii bivde go olbmot vai
eai. Sii geain ledje unnán bohccot, bivde dávjá garraseappot go sii
geain lei stuora eallu.

Go boazosápmelaččat 1900-logu vuosttaš oasis bohte dálveorohahkii
ja eallu bisanii dohko, ožžo guođoheaddjit ja bearrašat buoret
asttu, ja de bivdigohte rievssahiid. Gielaid bidje sihke dohko gos
dálvegoahti lei ja gos eallu lei. Bivdu rievddadii jagis jahkái
rievssathivvodaga mielde. Buriid dálvviid sáhtii okta olmmoš álkit
bivdit 1000 rievssaha.

Dán bivddu mávssolašvuođa olu boazoeaiggádiidda oaidnit das go
siiddat muhtomin johte guovlluide gos dan dálvvi ledje rievssahat. Dás
sáhttit ee. namuhit ovtta siidda mas dábálaččat lei dálveorohat
Suoma ráji láhká, lulábealde Guovdageainnu girkobáikki, mii muhtun
jagiid soahtegaskaáiggi manai 5-6 beanagullama nuorttas Njullošjoga
guvlui, rievssahiid bivdit. Lei dábálaš ahte buohkat bearrašis bivde
rievssahiid. Visot rievssahiid vuvde ja ožžo ruđa.

Lei dábálaš čohkket dan máid ledje bivdán ja giđasdálvvi doalvut
boalvárii dahje márkanii vuovdima váste. Guovdageainnus lei dábálaš
heargeráidduin rievssahiid doalvut Áltái ja vuovdit doppe
márkaniin. Guovdageainguovllus dolvo maid muhtun ráje rievssahiid
Supmii ja Ruŧŧii. Dakkár boazoeaiggát geas ledje unnán bohccot,
sáhtii buriid rievssatjagiid bivdit nu olu rievssahiid ahte stuoridii
ealu dainna lágiin. Rievssatbivdu lei dieđusge mávssolaččamus
dakkár boazoeaiggádiidda geain ledje unnán bohccot.

Maŋŋel maŋimus soađi (1945), go oažžugohte buoret hatti
bohccobierggus, unnugođii rievssatbivdu, muhto maiddái daid vuosttaš
jagiid maŋŋel soađi lei rievssatbivdu mávssolaš. Dál dušše
muhtun boazoeaiggát bivdá rievssahiid go lea buorre astu. Dađimielde
go boazoeaiggádat muitalit, leat áibbas unnán bissuin bivdán
rievssahiid. Easkka maŋimus jagiid leat muhtumat báhčigoahtán veahá
rievssahiid.

Boazodoallit muitalit ahte sis ja dáloniin muhtun báikkiin doloža
rájes lea bivdu leamaš ealáhussan ja sis lea vuosttašriekti dása
ovdalii olggobealolbmuid. Dál leat olggobealolbmot geat bivdet eanas
ja mearridit sin bivdoguovlluid 642  badjel.

1978 boazodoallolágas leat mearrádusat bivddu ja meahcásteami birra
(14. §). Go boazodoallit lobálaččat doaimmahit boazodoalu
boazodoalloguovllus, lea sis vuoigatvuohta bivdit ja meahcástit
stáhtaallmennegiin ja stáhta matrikulerekeahtes eatnamiin ja gos lea
boazodoallu, seammá eavttuiguin go dan suohkana, čoahkkebáikki dahje
gili fásta ássit, gos stáhta eanan dahje allmennet lea.

Stáhta matrikulerejuvvon vuvddiin ja duottarbáikkiin
boazodoalloguovllus lea boazoeaiggádis vuoigatvuohta bivdit ja
meahcástit nu go doloža rájes lea leamaš. Dákkár bivddu ja
meahcásteami ovddas mii lea boazodoallolága mielde, ii galgga máksit
láiggu ii ge koartadivvaga (geahča maid kap. 2.2 ja kap. 3.4.7).

2.5.9Guollebivdu

Siseatnan guollebivddu vejolašvuođat leat rievddadan vel eambbo
boazoorohagas boazoorohahkii go bivddu ja meahcásteami
vejolašvuođat. Doloža rájes leat bivdán guliid doppe gos lei
vejolašvuohta. Olu ruovttudoaluin lea jávrreguolli leamaš deaŧalaš
oassin beaivválaš biepmus. Boarráset boazoeaiggádat muitalit ahte
guolásteapmi lei ovdal, gitta 1950-jagiid rádjái, olu deaŧalaččat
go dál. Boazosápmelaččat eai dábálaččat juoŋastan dálveorohagain
siseatnamis, muhto muhtomin lávejedje muhtun boazoeaiggádat
soahtegaskaáiggi ja dan ovdal, juoŋastit dáloniiguin veahkkálaga,
dahje ieža. Dalle atne guoli iežaset ruovttudoalus dahje sáltejedje
ja vuvde. Giđđajohtima vuolde lea álo leamaš dábálaš juoŋastit
biebmolassin go buorre astu lei. Dat boazoeaiggádat geat ovdal
maŋimus soađi orro váris olles geasi, orro dávjá dakkár báikkiin gos
lei vejolaš guoli bivdit. Guollebivdu lei dábálaččat boarrásiid,
nissonolbmuid ja mánáid bargu. Ássanbáikki sajádaga mielde bivde
guliid ruovttudollui, sálteguollin dálvái ja muhtomin maid
gávpeguollin. Buriid guollejávregáttiin lei dávjá fanas ja doppe lei
fierbmun deaŧalaččamus. Rávdu ja dápmot ledje dábálaččamus
guollešlájat - geasseorohagas.

Muhtun orohagaid nissonolbmot, mánát ja boarrásat orro giđđaeatnamis
geasset ja bivde guliid ja dievdoolbmot ledje lagabus meara
ealuin. Muhtun bearrašat bivde guliid jávrriin 6-7 beanagullama
oarje-davábealde Guovdageainnu, dan botta go dievdoolbmot ledje Láhpi
guovllus ealuin. Dákkár ovdamearkkat leat maid eará báikkiin
Finnmárkkus. Dálvviguoli bivde čakčat siseatnamii jođidettiin dahje
vižže dan dálvesiivvus maŋŋel. Boazodoallobearrašat geain ii lean
vejolašvuohta dahje astu dálvviguoli bivdit, lonuhedje dávjá
dálvviguoli biergguin dáloniin geat bivde jávrreguoli. 30
sálteguollekiluin lonuhedje ronu ja 60 kiluin sarvá. Sis-Finnmárkkus
lonuhedje dávjá sáltečuovžžain. Boazodolliid jávrreguollebivdu
geasseorohagas nogai dađistaga go boazoeaiggádat heite orrumis váris
geasset. Dál maid bivdet eatnasat veahá guoli johtima vuolde ja go
leat váris, muhto hárvát bivdet dálvviguoli.

Boazodoallit geat bivdet guoli, muitalit ahte ovdal soađi ledje sii
eanas iehčaneaset bivdime iežaset guovlluin. Eai goasse lean
lustabivdit dain guovlluin. Muhto giliid lahka gal lei báikki olbmuin
ealáhusbivdu seammá guovlluin. Dál leat duoddaris suohkadin olbmot
geat bivdet buot jávrriin njukčamánu/cuoŋománu rájes čakčamánnui
ja lea veadjemeahttun ealáhusbivddu doaimmahit. Muohtaskohteriin leat
oanehis gaskkat duoddaris. 1960-jagiid rájes leat guollebivdit
lassánan hirbmosit. Boazoeaiggádat lohket meahcce- ja čázádagaid
mohtorjohtolatlága unnán ávkkuhan dása, muhto miessemánu 5. b. rájes
lea dilli buorránan. Dan beaivvi maŋŋel lea áibbas gielddus vuodjit
muohtaskohteriin, muhto eai buohkat doahttal dan gildosa. Boazodoallit
muitalit muhtun guovlluin "traktorguollebivddu". Muhto
"girdiguollebivdu" gal lea unnon maŋŋel go ođđa
mohtorjohtolatláhka bođii. Dákkar guollebivddus geavahit
meahccemohtorfievrruid dahje girdi bivdoneavvuid ja guliid fievrredit.

Ovdalaš áigge bivde boazodoallit unnán luosaid jogain dan dihte go
luossa eanas manná vuolemussii čázádagain gos boazosápmelaččat eai
dette leat. Muhtun báikkiin orru goitge leamaš oalle olu
luossabivdu. Boarráset johttisápmelaččat muitalit ahte sii firbmo
vuoššanluosa go boazobarggus bohte luossajoga duohkái.

Nubbi ártan dása go unnán bivde luosa, lea go luossajogat áigá bohte
stáhta bearráigeahču vuollái. Sii geain lei láigolihttu 643 
luossajogaide, gilde boazosápmelaččaid bivdimis guoli doppe. Leat
ovdamearkkat dasa ahte boazosápmelaččat beroškeahttá das almmotge
leat veahá bivdán "lobihemet".  Maŋŋel go boazosápmelaččat heite
orrumis váris geasset, leat sii eambbo bivdán luosaid muhtun
jogain. Nu lea ee. Riehpponjogas Fálesnuoris (geahča kap. 7.6). Doppe
leat boazoeaiggádat ožžon guollebivdokoarttaid nuvttá
boazodoallolága mearrádusaid mielde.

Muhto luossabivdu ii leat lahka ge nu mávssolaš leamaš boazodollui
go siseatnan guollebivdu. Nuppe dáfus lohket boazoeaiggádat iežaset
geavahan dan riggodaga doloža rájes dalle go leat dárbbašan. Dan
dihte atnet sii alddiineaset vuoigatvuođa luosa bivdit dalle go lea
vejolašvuohta dasa.

Dat boazoeaiggádat geat fárrejit jur mearragáddái, bivdet dábálaččat
borranguoli mearas. Ovdal ledje maid eambbo boazoeaiggádat geat
geasset bivde mearaguoli vuovdima váste.

Sihke 1933 boazodoallolágas ja 1978 boazodoallolágas leat mearrádusat
boazoeaiggádiid guollebivddu birra. 1978 lágas (geahča kap. 2.2)
celkojuvvo ee. ahte doaimmahettiin lobálaš boazodoalu
boazodoalloguovllus lea boazoeaiggádis vuoigatvuohta bivdit guoli
stáhtaallmennegiin ja stáhta matrikulerekeahtes eatnamiin dan orohagas
gos sus lea boazodoallu, seammá eavttuiguin go dan suohkana,
čoahkkebáikki dahje gili olbmuin gos allmennet dahje stáhtaeanan
lea. Stáhta matrikulerejuvvon vuvddiin ja duottarbáikkiin
boazodoalloguovlluid siskkobealde galget boazodoallit beassat bivdit
nu go doloža rájes leat dahkan. Guollebivddu ovddas mii lea
láhkamearrádusaid mielde, ii galgga máksit láiggu ii ge
koartadivvaga. Boazodoallit šaddet dan bokte earenoamáš dillái fásta
ássiid ektui geat guliid bivdet ealáhusa váste jávrriin ja čázádagain
(geahča maid kap. 3.4.8).

2.5.10Muorjjit, luopmánat, šattut jna.

Doloža rájes leat muorjjit, luopmánat ja šattut (juopmu 644  ja
stáloboska 645 ) leamaš deaŧalaš oassin boazodoallobearraša
beaivválaš biepmus. Luopmánat leat álo leamaš earenoamáš
mávssolaččat. Ovdal biilaáigge ja teknihkalaš veahkkeneavvuid áigge
lei dábálaš ahte boazoeaiggádat lubmejedje ja murjejedje iežaset
atnui doppe gos ledje. Nappo ožžo buohkat, maiddái sii geat eai lean
boazoeaiggádat, geavahit daid riggodagaid. Maŋŋel go biila ja
galmmihanteknihkka váldujuvvui atnui, šattai dábálažžan ahte
boazoeaiggádat geat ledje mearragáttes, čakčageasi vulge
Sis-Finnmárkui lubmet dálvviluopmána. Boazoeaiggádat geat orrot
luomejekkiid lahka, čogget dábálaččat gávpeluopmániid, seammaládje
go fásta ássit.

Go ruhtaruovttudoallu bođii boazoealáhussii, heite šattuid
geaveheames beaivválaš biebmun. Luopmánat ja muorjjit gal leat ain
oassin boazoeaiggádiid beaivválaš biepmus. Boazodoallit leat daid
buktagiid atnán oassin das máid luonddus sáhttá viežžat. Ferte maid
dás namuhit ahte dát riggodagat leat eambbo mávssolaččat
boazoeaiggádii geas unnán leat bohccot, go dakkárii geas stuora eallu
lea.

2.5.11Gámasuoidni

Gámasuoidni lea máŋggaid stuorit lukteguojaid 646  seaguhus,
ee. gámasuoinlukti. Goike, buorit gámasuoinnit leat leamaš
dárbbašlaččat duoddaris. Boazosápmelaččat atnet gámasuoinni
gápmagiin sihke dálvet ja geasset. Gámasuoinni čuhppet vásedin
suoidnejekkiin, šluvget, goikadit ja fievrredit
dálveorohahkii. Gámasuidnen lei nissonolbmuid bargu.

Muhtun guovlluin lea unnán gámasuoidni ja leat heajos
suidnenvejolašvuođat. Lei dábálaš ahte sii geat ieža eai suidnen,
oste dahje lonuhedje gámasuoinni dálvebáikkis. Dát lonuhusgávpi dáidá
leahket oalle dološ.

Boazoeaiggádat atnet gámasuidnema lunddolaš riggodatgeavaheapmin mii
gullá sin ealáhussii ja masa sis lea vuoigatvuohta.

2.5.12Jeagelbordin

Dalle go dálvet vudje herggiiguin ja geasehedje daiguin gálvvu, lei
dárbbašlaš bordit jeahkála geavahussii dakkár guovlluin gos eai lean
jeageleatnamat gosa hearggi doalvu. Jeahkála mii galggai geavahuvvot
dáinna lágiin, fertii čoaltun bordit jeagelguovlluin ovdal go muohta
bođii. Muhtun boazoeaiggádat borde jeahkála ieža, muhto oallugat
oste dahje lonuhedje jeahkála dáloniin geat borde daid vásedin
guovlluin.

Maiddái dál lea jeagil mávssolaš. Dat geavahuvvo ee. lassifuođarin
njuovvanbohccuide mat leat vuordingárddiin. Jeahkála geavahit maid go
hárjehit bohcco heahtedilis bibmojuvvot fuođđariin, dábálaččat
jáfoseaguhusain 647 .


2.5.13 Duodji

Doloža rájes leat boazosápmelaččat ferten viežžat eanas
veahkkeneavvuid ja ruovttudoallobiergasiid luonddus. Dat ledje sihke
reahkaávdnasat, lávvomuorat, goahteávdnasat ja
ruovttudoallobiergasat. Dákkáriid lei vuoigatvuohta váldit doppe gos
gávnnai. Dađistaga go ruhtaruovttudoallu lea šaddagoahtán
dábálažžan, lea dákkár luondduávdnasiid mávssolašvuohta
unnon. Nuppe dáfus lea duddjon ja duoji vuovdin lassánan, oallugiidda
lea dat lassiboahtun. Duddjon bohccoávdnasiiguin, nu go čorvviin,
sisttiin, dávttiin jna. lea maid bargun dakkár áiggiid go boazodoalus
lea buorre astu.

2.5.14 Verddevuohta 648  ja lonuhusgávpi mas meahccegeavaheapmi lea
2.5.vuođđun

Boazodoallu lea áiggiid čađa ja máŋgga dáfus viidát ovttasbargan
eará ealáhusaiguin dakkár guovlluin gos dat lea leamaš vejolaš.

Geahččobohccot leat ovdalis namuhuvvon boazodoalu sturrodaga
oktavuođas (kap. 2.3). Doloža rájes lea leamaš dábálaš ahte
dálonat leat eaiggáduššon muhtun bohcco mat ledje
boazosápmelaččaid geahčus. Dálonat mákse ruđain, gálvvuin dahje
veahkahalle go olu lei bargu. Sis-Finnmárkkus lei dábálaš ahte
dáloniin ledje hearggit mat ledje boazosápmelaččaid geahčus
geasset. Nuorta-Finnmárkkus muitaluvvo ahte dálonat geain ledje
heasttat, dávjá veahkahalle geasehemiin njuovadanáigge jna. Máksun
ledje dávjá bohccot. Muitaluvvo ahte sis geain ledje heasttat, maid
eaiggádušše olu bohccuid. Dákkár verddevuohta lei hui buorre ja
unnidii soahpameahttunvuođaid gaskal boazosápmelaččaid ja
dáloniid. Dál lea muohtaskohter boahtán hearggi sadjái ja dálonat maid
eai dárbbaš vuojániid 649 . 1978 boazodoalloláhka lea ge nu go
namuhuvvon, garrasit gáržžidan vejolašvuođa atnit
geahččobohccuid.

2.5.14.1 Eará šibitdoallu

Ovdal maŋimus soađi ledje olu boazoeaiggádiin gáiccat dahje sávzzat
vai dábuhedje mielkki ja vuosttá geasseorohagain. Šibihiid
eaiggávuohta sáhtii rievddadit. Dávjá eaiggádušai boazosápmelaš
šibihiid ja báikki olbmot bibme daid dálvvi badjel. Muhtomin
eaiggádušše báikki olbmot šibihiid ja boazoeaiggádat gehčče daid
geasset vai dinejedje mielkki (geahča maid kap. 3.4.1).

2.5.14.2 Bargguid lonohallan

Leat ovdamearkkat dasa go boazosápmelaččat muhtun Oarje-Finnmárkku
sulluin veahkahalle vuotnaássiid meahccelájuiguin. Vuotnaássit ges
veahkahalle boazobarggus mearkunáigge, njuovadanáigge jna. Eará
báikkiin ges geasehedje boazosápmelaččat báikki olbmuid suinniid
meahccegittiin giđđat herggiin (geahča maid kap. 3.4.2).

2.5.14.3 Gálvolonohallan

Lei máŋggalágan gálvolonohallan gaskal dáloniid ja
boazoeaiggádiid. Boazoeaiggádat lonuhedje dávjá bohccobiergguin
alcceseaset vuoja ja eará eanandoallobuktagiid báikki
olbmuin. Sis-Finnmárkkus lei ee. dábálaš lonuhit guoli
bohccobiergguin (geahča kap. 2.5.9 ja 2.5.11). Verddevuohta ja
gálvolonohallan orru bures váikkuhan čatnat oktavuođaid ja ipmirdit
guđet guimmiideaset váttisvuođaid. Muhto dađistaga lea dát
verddevuohta unnon. Orru nu ahte soahpameahttunvuođat dál bohciidit
jođáneappot ja ahte daid lea váddáseabbo čoavdit.

2.6 GUOHTUNEATNAMIID BILLISTEAPMI 650  JA OLGGOBEALGEAVAHEAPMI

Maŋimus čuohtejagi teknihkalaš ovdáneapmi ja Finnmárkku
servvodateallima stuora rievdamat leat ee. dagahan ahte olu luondu ja
boazoguohtuneatnamat leat billistuvvon. Dan birra čállojuvvo eambbo
kap.2.6.6.:s.

Muhto vuosttažettiin ferte čilget movt dákkár billisteamit čuhcet
ealáhussii. Dás eai oaivvilduvvo dušše njuolggo luondduduohtadeamit,
muhto maiddái doaimmat mat vahágahttet ja main leat heajut bealit.

2.6.1 Guohtuneatnama massin

2.6.1.1 Guohtuma njuolggo massin

Dát lea guohtuneatnamiid massin dahje njuolggo billisteapmi
earaládje. Dalle lea dávjá álki rehkenastit areála, sáhttá dušše
mihtidit dan guohtuneatnama mii lea masson. Guohtuneatnama njuolggo
massin sáhttá maid dáhpáhuvvat almmá guohtuneatnama njuolggo
billistemiin. Sáhttá šaddat ahte luondduduohtademiid geažil
guohtunguovllu johtolat- dahje ruvggástatgeinnodat giddejuvvo, jus dat
lea áidna geinnodat dan guohtunbáikái. Ná dáhpáhuvvá dávjjimusat
rámšo eatnamiin. Boazodoalus leat máŋga ovdamearkka dasa ahte ná lea
geavvan.

Vel dakkar olbmot nai geat eai dovdda boazodoalu nu bures, oidnet ahte
dat lea vahágin boazodollui. Dakkár luondduduohtadeamit ja vahágat
boazodollui leat ee. :

1Dulvadeamit. Olu Finnmárkku geasseorohagain leat dulvadeamit
vahágahttan boazodoalu. Olu stuorit ja smávit rávdnjelinjját mannet
ruossut rássut boazoorohagain ja dagahit váttisvuođaid ealáhussii.
1Militeara báhčin- ja hárjehallanguovllut. 1890-jagiid rájes leat
leamaš 3-4 militeara hárjehallanbáikki fylkkas. Dat ledje unnit, ii
ge doppe lean nu garra doaibma. Maŋimus soađi rájes leat muhtumat
dáin stuoriduvvon ja doaimmat leat lassánan. Dáid oktavuođas leat
maid huksejuvvon báhčin- ja hárjehallanguovllut gos muhtun áiggiid
leat hui olu doaimmat. Stuorimus lea Iŋggášguolbana 651  ja Hálkavári
báhčin- ja hárjehallanguovlu, mii lea 318 km 5 . Earát leat
Nuvvosguolbba 652  (Høybuktmoen) Girkonjárggas,
Nyborgmoen 653 Várjjatvuonbađas ja Šuvesluokta 654  (Kvenvik) báhčin-
ja hárjehallanguovlu Álttás. Dasa lassin leat militearas
iešguđetlágan gulahallan- ja bearráigeahččorusttegat muhtun
orohagain (geahča kap. 6.5).  1 Čoahkkebáikehuksen (geahča
kap. 7.3).  1 Bartahuksen lea máŋgga dáfus vahágahttan boazodoalu ja
earaládje dagahan váttisvuođaid boazodollui.  1Turisten ja
meahcásteapmi. Álbmoga meahccegeavaheapmi lea lassánan buori birgejumi
olis ja dat lea čuohcan meahccái ja nappo boazodollui.
1Ruvkedoaibma. Sihke boares ja ođđa ruvkerusttegiid geažil
Finnmárkkus ja Romssas leat guohtuneatnamat gáržon ja boazodoallu
vaháguvvon (geahča kap. 6.1).  1Johtolat. Earenoamáži 1950 rájes
leat olu luottat huksejuvvon sihke geasse- ja dálveorohagaide. Dát lea
váldán guohtuneatnamiid ja dagahan iešguđetlágan vahágiid ja
váttisvuođaid boazodollui. Nuppe dáfus leat luottat iešguđetládje
geahpidan ealáhusa barggu.  1 Ráfáiduhttimat boazoguohtumiid
vuostá. Olu ovdalaš ráfáiduhttinguovllut leat heitojuvvon dahje
unniduvvon. Ráfáiduhttimat čađahuvvojedje vuovdedoalu dihte,
jeagelbordima dihte ja herggiid/varrásiid guohtuma dihte.
1Ráfáiduhttimat luonddusuodjalanlága mielde. Dakkár guovlluin mat leat
ráfáidahtton luonddusuodjalanlága mielde, sáhttá dábálaččat
boazodoallu doaimmahuvvot nu movt lea doaimmahuvvon
ovdal. Boazoeaiggádiid mielas leat dákkár ráfáiduhttimat measta álo
buorit. Dat sihkkarastet guohtumiid teknihkalaš billistemiid vuostá.

Lea váttis dadjat man viiddis guohtunareálaid namuhuvvon áššit
dahket, muhto eai leat gal nu unnán njealjehaskilomehterat.655

2.6.1.2 Guohtuneatnamiid eahpenjuolga 656  massin

Guohtuneatnamiid sáhttá massit earáládje go ahte guohtun njuolgut
billistuvvo. Guohtumiid dilálašvuohta dušše šaddá dakkárin ahte
boazu unnán guohtu doppe dahje ii oba mana ge dohko. Dása váikkuhit
máŋga ášši ja dat čuhcet máŋggaládje. Čuovvovaš ovdamearka
čájeha man unnán galgá ovdal čuohcá bohccui ja man váttis ášši
duođai lea: Lea čáppa, baskkes ávži gos lea hui buorre guohtun ja
gos leat bohccot. Dan ávžeráigge lea bálggis gokko aktonas olmmoš
vázzá. Boazu mii dan báskkes ávžžis guohtu, manná dobbeliidda ja
vázzi olbmo ovddabeallái. Olmmoš gal ain vázzá ja doalvu dainna
lágiin bohcco eret dan ávžžis, vaikko ieš ii fuomáš ge dan. Boazu
jorggiha gal fas ávžái, muhto nubbi vázzi olmmoš ges boahtá ja juste
seammaládje fas dáhpáhuvvá. Ná sáhttá geavvat eanas geasi. Maŋimustá
heaitá boazu guohtumis ávžžis, go lea hárjánan doalahit iežas eret
doppe.

Biilaluodda ráhkaduvvo guohtuneatnama čađa. Ieš luodda váldá veahá
eatnama, muhto ii dat leat nu olu. Boazu guohtu unnán
luoddaguoras. Guovttebealde luotta šaddá ođđa avádat mii ii
geavahuvvo dahje gos unnán guhtot bohccot. Mađi dobbeliidda luottas
manná eret, dađi buorebut guohtu boazu. Máŋga ášši váikkuhit dasa
man govdat avádat šaddá:

1Makkár eanan lea. Jus lea guolbban ja vielttit guovttebealde, šaddá
govddit avádat go jus livčče dievát ja vuovdi suodjin.
1Johtolat. Jus luoddaráigge johtet olu biillat, šaddá avádat govddit
go jus unnán johtolat lea. Jus olbmot guođadit biillaid luoddagurrii
ja vázzet vel luoddaguora, šaddá govddit avádat go jus olbmot eai
manaše dobbeliidda.  1Jagi áigi. Boazu láhtte iešguđetládje
iešguđet áigodagaid, ja dat váikkuha dasa man lahka luotta boazu
guohtu.  1 Boazu. Iešguđetlágan bohccot láhttejit
iešguđetládje. Álddut leat hirrasat guottetáigge ja orrot
dábálaččat guhkkin váris, ja rávis varrásat leat jálubut. Bohccuid
lodjivuohta maid rievddada ealus ellui. Stuorit ealu bohccot leat
dávjá árggibut go unnit ealu bohccot.

Lea nappo váttis árvvoštallat dan guohtuneatnama avádaga mii
billohuvvá dahje gáržu luotta geažil. Lea dábálaš rehkenastit ahte
luodda sáhttá váikkuhit 500 m goabbatbeallái luotta, ja vuolgit daid
ovdalis namuhuvvon áššiin. Dasa lassin eai soaitte bohccot bissut
šat dan guohtuneatnamis man čađa luodda manná. Dakkár váikkuhusat
sáhttet biilaluottas leahkit. Muhto maiddái eará doaimmat sáhttet
seammasullásaččat váikkuhit go biilaluottat.

Dulvadanrusttetguovlu sáhttá čuohcit máŋggaládje hui viidát. Dakkár
báikkiin leat maid dávjá máŋga doaimmahaga ovtta guovllus, ja dain
leat seammalágan váikkuhusat viidát.

Merkejuvvon turistabálggis guohtuneatnama čađa sáhttá measta seammá
olu čuohcit go biilaluodda. Turistabarta mas olu doaibma lea birra,
sáhttá váikkuhit seammaládje go bargorusttetguovlu jus olu johtet
olbmot dakko. Turistaguovddáš láhtuiguin, čierasluohkáiguin,
skohterláhtuiguin jna. ja gos olu johtet olbmot mat levvet viidát,
sáhttá čuohcit eambbo go rusttetdoaibma gos olbmot čoahkkanit eambbo
ovtta guvlui ja mearribáikái.

Jus jurddaša turistaguovddáža gasku giđđaguohtuneatnama, sáhttá
dáinna lágiin geavvat muhtun báhkka beaivvi miessemánu álggus:
Turistaguovddáža olbmot levvet duoddarii ja ohcet bievllaid máid
beaivváš ja biegga leat ásahan. Dohko bisánit olbmot goarddašit
iežaset beaivvi ovddas. Álddut 657  ja čoavjjehat 658  gavdnjejuvvojit
bievllas bivlii. Maŋážassii leat buot bievllain olbmot. Álddut
soitet šaddat mannat vuvddiide dahje badjosiidda gos ii leat
guohtun. Álddut mat dáinna lágiin muosehuvvet ja váibet, sáhttet
guođđit easkkašaddan misiid. Heajos guohtumiin sáhttet álddut
mielkkehuvvat, ja nappo šaddet heajos miesit mat jođánit jápmet.

Dán váikkuhussan šaddá guhkit áiggi vuollái ahte boazu ii šat mana
dan báikái, ja manná baicca heajut guohtumiidda. Lea heittot ahte
guovllut gosa boazu háliida, dohko maid háliidit olbmot.

Muhtumat oaivvildit ahte diehtojuohkin dáid áššiid birra
buoridivččii dili ja unnidivččii guohtuneatnama massima mii dáinna
lágiin dáhpáhuvvá. Muhto lea váttis jáhkkit ahte dát lea doarvái.

Barttat ja bartaguovllut váikkuhit dávjá seammaládje go
turistaguovddážat. Doppe levvet olbmot dávjá meahccái. Barttaid lohku
ja bartaguovlluid viidodat maid váikkuha. Muhto vel okta áidna barta
nai gasku guotteteatnama sáhttá čuohcit, jus dat olu geavahuvvo
miessemánus.

Militeardoaibma maid muosehuhttá ja jođánit gavdnje bohccuid eret
guohtumiin. Jus hárjehallan- ja báhčinguovllus lea birrajagi doaibma,
váikkuha dat vel eambbo go turistaleavvan mii lea dušše muhtun
áigodagaid. Jus militeara hárjehallamat heivehuvvojit boazodollui,
sáhttet vahágat ja váikkuhusat unniduvvot.

Čakčabivdu ges lea jur ragatáigge. Dalle galggašii boazu beassat
orrut ráfis ja buriin guohtumiin. Jus ii leat nu, sáhttá maŋit jahki
vaháguvvot dan dihte. Sihke bivdu beatnagiin ja beatnaga haga sáhttá
biđget ja baldit bohccuid.

Eará luondduduohtadeamit, nu go industrirusttegat, ruvkedoaimmat,
girdišilljut, telerusttegat jna., sáhttet čuohcit
guohtuneatnamiidda. Muhto dáid iešguđet luondduduohtadeamit ja
doaimmaid váikkuhusat leat iešguđetláganat áššis áššái. Máŋga
dilálašvuođa váikkuhit movt mii ain čuohcá.

Jus juste dat guohtuneanan lea mearrideaddji oassin dan gullevaš
boazodollui, šaddá vahát stuorimussan. Muhto luondduduohtadeamit
unnit deaŧalaš guohtunguovllus dahje buriid guohtuneatnamiin soitet
sáhttit čađahuvvot almmá beare stuora vahágahttimiin.

2.6.1.3 Guohtunmuosehuhttimat, guohtunáigodat, energigeavaheapmi ja
2.6.1.váiban.

Ovdalis lea čájehuvvon movt luondduduohtadeamit ja doaimmat sáhttet
čuohcit dainna lágiin ahte guohtuneatnamat eai šat geavahuvvo. Movt
čuohcá dasto dát bohccui? Boazu dárbbaša ráfis guohtut vai buoidu ja
čohkke bibmosiid 659 . Geasset galgá vel, dasalassin go galgá ealihit
iežas ja rávásnuvvat, buoidut ja bibmosiid čohkket guhkes dálvái. Go
boazu buori guohtuneatnamis ráfis beassá guohtut, de ii leat bohccui
váttis čohkket doarvái bibmosiid.

Gorutdeattut ja nappo man buorit bohccot leat, rievddada jagis jahkái
ja orohagas orohahkii. Báhkka geasi maŋŋel go olu leat šaddan
divrriguin bálgat, leat bohccot geahppaseappot go galbma gesiid
maŋŋel go unnán leat divrrit. Dása leat máŋga
ártta. Deaŧalaččamusat leat dat go galbma gesiid lea buoret
guohtun, seammás go unnán leat divrrit maiguin boazu bálgá eai ge
dárbbaš mannat jasaide, várrečohkaide dahje vuovdái (sic).

Muosehuhttimat guohtuneatnamiin váikkuhit dávjá seammaládje go
divrrit, boazu ain ballá eret ja gaskkalduvvá guohtumiin. Go boazu olu
ja dávjá muosehuvvá, de dat ii šat bálle guohtut ja livvadit.

Bohccos lea mearriduvvon energidárbu ealiheapmái. Dálvet go váddáset
lea energiija oažžut, lea bohcco energidárbu unnit go geasset. Boazo
geavaha dálvet 25-30% unnit álmmi go geasset. Goitge geahppu boazu
dálvet ja geavaha dan buoiddi ja bibmosa máid lea čohkken
geasset. Dálvemuosehuhttimiid geažil lasihuvvo vel dát geavaheapmi,
ja dagahit ahte boazu guoirá ovdal giđa. Árvvoštallamat čájehit
ahte boazu mii jorrá gárddis guovtte geardde 8 diimmu guovtti
beaivvis, geavaha energioasi mii vástida 1,5 kg buoidái. Jus boazu ii
leat buidon ovdal, muhto ferte geavahit goruda proteiinnaid, de dat
vástida sullii 2,7 kg proteinávdnasii 660 .

Jus bohccos ii leat buoidi máid geavaha lihkadeapmái, de gal čuohcá
dat garrasit bohccui. Dat proteinoassi mii geavahuvvo 1 1/2 beaivvis
gárddis dahje sullasaš doaimmaide, dahká sullii dan proteinoasi ovdii
máid boazu olles dálvvis geavaha go čoalit galget suolbmudit 661  dan
jeahkála máid boazu dálvvis borra. Dát vuolgá das go jeahkális lea nu
unnán proteiidna, ahte boazu ferte geavahit dan proteiinna mii das lea
gorudis ja dehkiin go galgá ráhkadit čoliide suolbmudannjalbbi 662 ,
enzymaid, mat dárbbašuvvojit jeahkálii. Dan dihte lea ge deaŧalaš
ahte boazu ráfis beassá buoidut ja čohkket bibmosiid gorudii
geasset. Ii boazu dárbbaš dušše dálvet ráfis beassat guohtut.

Nappo lea juohke muosehuhttin heittot mii váikkuha guohtunáiggi
oanideapmái ja energigeavaheami lasiheapmái.

Movt váikkuha dasto dát geavatlaččat 663 ?

Jus boazu ii leat buidon ja čohkken doarvái bibmosiid geasset, de das
lea unnit mainna birge dálvet, ja dat lasiha boazojámu. Earenoamážit
sáhttá dat čuohcit misiide. Heajos áldduin lea unnit mielki ja miesit
šaddet návccaheappot. Nappo šaddet unnán miesit.

Boazodoalus leat ovdamearkkat dákkár dilálašvuođaide. Muhtun
orohagas Finnmárkku mearragáttis leat heajos, guorban čakčaeatnamat
jođidettiin dálveorohahkii. Maŋŋel go leat johtán 20 miilla 6-7
vahku badjel, bidjet ealu rátkkagárdái. Bohccot šaddet gárddis jorrat
guhkes beaivvi 20-30 buolašgrádas. Bohtosat muhtun siiddas máid
dieđán, leat ahte misiin jápmá 4%. Dain nohká energiija.

Muosehuhttimat guohtuneatnamiin nappo váikkuhit dasa ahte - bohcco
guohtunáigodat oatnu, - boazu geavaha eambbo energiija, - bohccot
eambbo váibet - eambbo bohccot mássojit - njuovvandeattut unnot -
miesselohku unnu

Iskamat mat čájehit movt boazu váibá iešguđet boazobarggus,
čájehit ahte boazu váibá ja deahkit sáhttet vahágahttot, čoavjji
siste sáhttá vardigoahtit ja varra sáhttá earáhuvvat. Man olu boazu
váibá, vuolgá maid das movt bohccot leat
gieđahallojuvvon. Muosehuhttimat guohtuneatnamis eai dáidde váibadit
bohcco nu olu go gárddástallan, muhto dat sáhttá gal dieđusge
váikkuhit veahá.

Sáhttá go maidege dahkat buoridit dáid namuhuvvon dilálašvuođaid?

Muhtun muddui sáhttet bohccot hárjehuvvot gierdat eambbo
muosehuhttimiid. Lojes bohccot muosehuvvojit unnit go gottit, dan
dihte go dat leat eambbo hárjánan olbmuide. Lojit bohccot sáhttet
unnit vaháguvvot váibamiin. Lojes eallu sáhttá nappo guohtut buorebut
muosehis guohtuneatnamis go goddeeallu. Go bohccot šaddet lojibut, de
dat muhtun muddui unnida guohtumiid muosehuhttimiid
vahága. Lulli-Norgga goddeguovlluin Hardangerduoddaris ja Rondane
guovlluin, leat turistabarttat giddejuvvon guottetáigge vai bohccot
eai muosehuvvo dárbbašmeahttumit. Finnmárkkus eai leat gullon dákkár
geahččalandoaimmat hehttet johtolaga bohccuid guotteteatnamiin.

2.6.2 Lassibargu

Mii leat ovdalis oaidnán movt muosehuhttimat ja
luonddusisabáhkkemat 664  dagahit váttisin doalahit bohccuid ovtta
guovllus. Jus boazoeaiggádat goitge šaddet guođohit dakkár muosehis
guovllus, lea dat lassibargu. Son ferte čađat goalgŋŋadit 665 
bohccuid ruovttoluotta. Jus eará siiddat leat lahkosiin, sáhttet
daidda mastat ja rátkkašeapmi lea lassibargun masa boazu maid golaha
energiija. Ráfálaš guohtumis sáhttá boazoeaiggát dálkki ja biekka
mielde álo diehtit gos boazu lea. Son ii dárbbaš ádjánit ohcat
bohccuid go iešguđetlágan barggut galget dahkkot. Muosehis guovllus
ii dieđe boazoeaiggát goassege gos bohccot leat, ja ádjána guhká
čohkket ealu.

Ráfálaš guovllu čađa lea olu álkit vuojehit ealu go dakkár guovllu
čađa gos leat olbmot, vaikko livčče dušše moadde olbmo. Boazu ii
dárbbaš olu muosehuvvot ovdal bisana dahje jorggiha ja manná iežas
geinnodagaid jus juoga boahtá ovdii. Dákkár dilálašvuođain sáhttá
okta olmmoš jođánit dagahit boazoeaiggádii lassibarggu máŋgga
beaivái. Čohkkemis ja bohccuid vuojeheamis lea dávjá nu ahte go boazu
olle vissis báikái, de dat manná ieš viidáseappot ja guođoheaddji
sáhttá dušše viežžalit ealu dihto báikkis. Jus olu muosehuhttin
lea guovllus, de ii sáhte luohttit dasa ahte boazu láhtte nu movt
galggašii.

Iešguđetlágan luonddusisabáhkkemat sáhttet máŋggaládje váikkuhit
ealu vuojeheapmái. Go eallu galgá mannat hehttehusaid meaddel
eatnamis, luotta rastá, rávdnjelinjjá meaddel, joga rastá jna., de dat
ballá ii ge galgga olu ovdal dat jorggiha ja sáhttá ájihit guhká dan
oažžut fas mannat.

Jus iešguđetlágan luondduduohtadeamit cagget dahje gáržžidit
vuojehangeinnodagaid, de ferte govddidit geinnodagaid dahje gávdnat
ođđa geinnodagaid. Dávjá lea váttis geavahit ođđa geinnodagaid, go
boazu dárbbaša hárjánit daidda. Dát lea maid lassibargu.

Ovdalaš áigge lei olu liige guođoheapmi go bohccuid galggai
meahccegittiin ja šibihiid láidumiin doalahit eret. Dál lea ain nu,
muhto lea unnit guođoheapmi go eanandoalloareálat leat eambbo
čoahkis. Go dál galget dien bargat, atnet boazoeaiggádat dávja sivvan
váilevaš áiddi gittiid birra. Muhtomin dagahit dákkár dilálašvuođat
oalle olu lassibarggu go boazu galgá leahket veaiddalis ja seammás
galgá hehttet dan mannamis gittiide.

Muhtun sisabáhkkemat sáhttet ráhkadit ođđa rájiid dahje billistit
boares rájiid iešguđet guohtuneatnamiin dahje guovlluin. Joga
goikadeapmi sáhttá leahkit lunddolaš oazi eretváldin ja dát dagaha
lassi guođoheami ja bearráigeahču. Seammaládje sáhttet eará
luondduduohtadeamit maid ráhkadit rájiid dakko gokko boazu ovdal
lunddolaččat johtalii. Dát dagaha dieđusge maid lassibarggu.

1920-jagiid rájes leat leamaš iešguđet lágan luondduduohtadeamit
servvodatmannolaga geažil mat fas dagahit lassibarggu. Muhtun muddui
soaitá garraset bargamiin birget daid unnit luondduduohtademiid
váikkuhusaiguin, muhto stuorit billistemiide ii ávkkut álo dušše
garraseappot bargat. Ja sáhttá leahkit nu ahte orohagas eai leat šat
eambbo bargonávccat.

2.6.3Boazomassu

Lean ovdalis namuhan ahte bohccot massojit iešguđet ládje
luondduduohtademiid geažil guohtuneatnamiin, njuolggo váikkuhussan
dahje eará áššiid bokte. Muhtun massimiid lea álki oaidnit ja daid
sáhttá álkit čatnat luondduduohtadeapmái dahje doibmii. Eará
massimiid lea váddáset oaidnit ja lea váttis čatnat dan
luondduduohtadeapmái dahje doibmii mii lea dahkkon. Lea álki oaidnit
massu ja siva go bohccot

1vuojáhallet, 1heavvanit rašes jieŋaid geažil dulvadanguovlluin,
1go bážáhallet militeara báhčinguovlluin 1gottahallet
luovosbeatnagiidda.

Váddáset lea ipmirdit váikkuhusaid go

1muosehuhttin lasiha bohccuid energigeavaheami nu ahte bahábut jápmet
eai ge ceavzze heajos dálvviid, 1eallu šaddá mieseheapmin bivddu ja
muosehuhttima geažil guohtuneatnamiin ragatáigge, 1bohccot mat
ballájit ja gavdnejuvvojit várrečohkaide dálvet, sáhttet firrot dahje
rihtui mannat.  1bohccot sáhttet jápmit omd. váibamiin go
luovosbeatnagat ogohallet, vaikko eai borahala ge beatnagiidda.
1omd. luondduduohtadeamit sihkkareamos dálveguohtuneatnamiin sáhttet
lasihit nealgejagiid ja nu maiddái boazomassu.

2.6.4Luondduduohtademiid ollislaš váikkuhus orohahkii

Lea dábálaš geahččat juohke luondduduohtadeami sierran ii ge
čatnat duohtademiide mat juo leat dahkkon orohagas. Vaikko okta
billisteapmi sáhttá leahket unni, de sáhttá dat oktan eará
duohtademiiguin dahje lassin dáidda, čuohcit garrasit.

Olu unnit luondduduohtadeamit sáhttet jođánit čuohcit seammá olu go
okta stuorit doaibma. Jus barttat huksejuvvojit duokko dákko
orohahkii, ja dat geavahuvvojit oktanis, ii soaitte mannat guhkes áigi
ovdal olles orohat lea billistuvvon boazoguohtuneanamin. Ii ábut
jurddašit ahte "go duon gierddat, de gal gierddat dán nai."

Jus muhtun siidda orohagas dahkkojit luonddusisabáhkkemat dan
geavahanguovllus mii lea mearrideaddji oassin, sáhttá dát doaibma (nu
go namuhuvvon kap. 2.6.1) billistit olles dan siidda doaibmaplána. Nu
sáhttá omd. geavvat jus siidda buoremus ja sihkkareamos
dálveguohtuneanan billistuvvo.

Danin ferte daid doaimmaid máid áigu čađahit, guorahallat ovddit
sisabáhkkemiid ja boazodoalu geavaheami ektui dan guovllus.

Biebman heahtedilis Ođđa guohtuneatnamat Lassi bargu Dáhkádusat
Oahppu Mekaniseren Lassáneaddji buvttadeapmi

Ollislaš guohtunresurssat

Olu turisttatJohtolat, geainnut, ruovdemáđijat, elrávdnjiBartahuksen
MilitearaRuvkedoaimmatNuoskkideapmiČoahkkebáikeviidun Meahcásteapmi,
vánddardeapmi, bivdu ja guolásteapmiEanandoallu,vuovdedoallu
Dulvadeamit

Gov. 2-3: Doaimmat mat gáržžidit boazodoalu ealáhusvuođu

Dát govus čájeha doaimmaid mat unnidit boazodoalu ealáhusvuođu ja
mii dárbbašuvvo doalahit ealáhusa buvttadeami/vuođu.

2.6.5Lea go servvodatmannolat leamaš ovdamunnin boazodollui?

Ovdalis leat namuhan movt luondduduohtadeamit leat hejot váikkuhan
ealáhussii. Muhto mannolat lea maid muhtunládje leamaš
buorren. Boazodolliid dábálaš birgejupmi lea maid buorránan dan
dábálaš buresbirgejumi buorráneami mielde mii Norggas lea leamaš
maŋimus jahkečuođis, vaikko muhtun dáfus ja muhtun guovlluin lea
veaháš maŋŋelis. 1976 boazodoallošiehtadus ja
boazodoallohálddáhusa viiddideapmi leat dakkár buorit bealit máid ii
lean sáhttit čađahit maŋimus áiggiid servvodatovdáneami haga.

Gulahallangaskaomiid lassáneapmi ja biilaluottaid huksen lea dagahan
johtimiid álkibun. Teknihkalaš veahkkeneavvut nu go biila,
muohtaskohter, traktor, mohtorsihkkel, rádio, mobiltelefovnnat, prámát
jna., leat iešguđetládje geahpidan boazodoalli barggu. Geasse- ja
dálveviesut leat álkidahttán bearrašiid dili. Oahppoásahusat leat
máŋgga dáfus buoridan ealáhusa ja dahkan boazodolliid čeahpibun.

Ealáhus lea nappo ovdánan bures ekonomalaččat ja teknihkalaččat,
muhto resurssat gal almmotge leat unnán lassánan.

Ávdin, heitojuvvon šibitdoalut leat máŋgii fas jorran boazodollui ja
muhtun orohagaide lea dat leamaš mávssolažžan. Olu dáin ávdiin
dáluin geavahuvvojit dál luomuid, luossabivddu ja mátkkošteami
oktavuođas. Dološ giettit ja láddjenbáikkit leat dávjá rohtuluvvan
ja gulluluvvan 666 . Dákkár eatnamiid sáhtášii boaldit ja duktet vai
attáše buori giđđaguohtuma sávzzaide ja bohccuide. Muhto olu dákkar
areálat leat eatnamiid gaskkas mat leat geavahusas dahje earaládje
dakkár báikkiin gosa boazu ii beasa guohtut.

Finnmárkkus leat 1959-1979 áigodagas unnon eanandoalloareálat mat leat
geavahusas, 27 000 dekáriin (geahča kap. 3.4.4). Jus eanan livččiii
geavahusas, de dáiddášii dát eanan buvttadit 200-300 fuođaroasi 667 
juohke dekára nammii. Jus eaktuda ahte dát eanan nu movt dál lea,
sáhtašii buvttadit 50 fuođaroasi juohke dekára nammii ja geavahuvvot
ollislaččat, de dat biepmašii sullii 3000 bohcco geasis. Muhto daid
ovdalis namuhuvvon dilálašvuođaid geažil, ii duohtavuođas
biepmaše go sullii 1500 bohcco geasset. Muhto fuođarlassin giđđat
gal livččii dat oalle mávssolaš. Unnit guohtun ja meahccelájut leat
vuosttažettiin dagahan unnit soahpameahttunvuođaid, muhto lea áibbas
unnán resurssavuoitu dan dihte (geahča kap. 3.4.2).

2.6.6Buhtadus luondduduohtademiid ovddas guohtuneatnamiin

Boazoeaiggádat ja orohagat leat unnán ožžon buhtadusa daid vahágiid
ja doaimmaid ovddas máid luondduduohtadeamit mehciin leat dagahan
sidjiide. Muhto maŋimus jagiid lea dát buorránan. Easkka 1968
alimusriekteduomus (Álttesjávrre-duopmu Rt. 1968 s. 429) ja 1975
duomus (Kappfjellduopmu Rt. 1975 s. 1029) mearriduvvui ahte
boazodoalus lei bággolotnunriektesuodjalus stuorit luondduduohtademiid
vuostá. 1978 boazodoallolágas eai lean mearrádusat dán birra, muhto
Ot. prp. nr. 24 (1977-78) s. 3 lea cealkán ahte boazodoalus lea
bággolotnunrievttalaš suodjalus stuorit luondduduohtademiid vuostá,
nu go dulvademiid, industrihuksemiid jna. ja ahte danin eai leat
dákkár láhkamearrádusat dárbbašlaččat. Boazodoallu oaččui gal
maid ovdal 1968 buhtadusaid muhtun luondduduohtademiid ovddas (geahča
kap. 2.2).

Boazodoallu ii leat, earret go moatti áššis, makkárge buhtadusa
ožžon daid vahágiid ja váttisvuođaid ovddas máid luoddahuksemat,
girdišiljut, turistaguovddážat, barttat ja málbmaroggamat leat
mielddisbuktán. Okte lea boazodoallu ožžon buhtadusa muhtun ráje
masson guohtuneatnamiid ovddas čoahkkebáikehuksema geažil
Hammerfeasttas. Finnmárkkus ii leat buhtadusgažaldat goassege
meannuduvvon daid vahágiid ja váttisvuođaid ovddas máid dábálaš
meahccejohtolat dagaha boazodollui. Maŋimus jagiid leat máksán
buhtadusa boazodollui dulvademiid geažil, muhto máŋggaid boarráset
dulvademiid ovddas ii leat buhtadus mákson. Stuorit elrávdnjelinnjáid
ovddas lea maŋimus jagiid mákson buhtadus šiehtadallama dahje
árvvoštallama maŋŋel.

Biedjovákki ruvke, Riehpponvuona ruvke ja Stiertná nefelinruvke ovddas
lea buhtadus mákson šiehtadallama dahje árvvoštallama maŋŋel. Eará
ruvkerusttegiid, ráktodoaimmaid ja eananroggamiid ovddas ii leat
mákson makkárge buhtadus. Iŋggášguolbana militearaguovllu ja
Hálkavári ovddas, Nyborgmoena ja Nuvvosguolbana báhčin- ja
hárjehallanguovllu ovddas lea boazodoallu ožžon buhtadusa vahágiid
ja váttisvuođaid geažil maŋŋel árvvoštallama.

Beroškeahttá namuhuvvon alimusriekteduomuin leat nappo
luondduduohtadeamit dahkkon máŋgga geardde nu ahte boazodoallu ii
leat váldon vuhtii. Dása sáhttet leahkit olu árttat,
ee. čuovvovaččat:

1Boazodoallit eai dovdda láhkanjuolggadusaid ollislaččat eai ge
dieđe ahte sis lea buhtadusvuoigatvuohta.  1 Boazodoallit eai
arvvastuva riidališgoahtit eiseválddiiguin.  1 Boazodoallit eai
ovdagihtii dieđe luondduduohtadeami váikkuhusaid boazodollui.
1Boazodoallit eai háliidivčče soahpameahttunvuođaid báikki
ássiiguin dahje earáiguin. Dát guoská earenoamážit luottaide máid
sáhttá čájehit leat vahágahttán ja váttisvuođaid buktán ealáhussii,
almmá makkárge buhtadusjearaldaga haga.  1Huksejeaddit eai leat
dieđihan boazodollui luondduduohtadeami ja dan váikkuhusaid birra.
1Huksejeaddjit eai leat diehtán ahte boazodoalus leat beroštumit dan
guovllus.  1 Earát leat buktán oaiviliid boazodoalu ovddas ja cealkán
ahte luondduduohtadeapmi ii váikkut ealáhussii.

1978 boazodoallolága 15. §:s leat mearrádusat vahágiid ja
unohasvuođaid birra orohagain. Das leat njuolggadusat movt čoavdit
eanetgeavaheami soahpameahttunvuođaid. Duohtavuođas ii leat dát
mearrádus báljo doaibman ja dat boahtá rievdaduvvot dan ođđa
Boazodoallolágas.

Boazodoallit dadjet dávjá go dáin áššiin lea sáhka, ahte sii eai
beroš ruhtabuhtadusas. Sii háliidivčče doalahit guohtuneatnama ja
johtalangeinnodagaid nu movt dat leat ja baicca oažžut doaimmaid
buhtadussan mat divodivčče daid heajut beliid mat šattale. Olu
boazoeaiggádat ballet movt galgá mannat go guohtuneatnamiid
ovttatládje váldet bihtáid mielde, beroškeahttá
resurssavárjalanlohpádusain. Boazodoallu lea gáibidan muhtunlágan
gieldinrievtti 668  luondduduohtademiide guovddáš
boazoguohtuneatnamiin. Mihttomearrin ođđa Boazodoallolágain mainna
dál leat bargame, lea ee. buorebut suodjalit ealáhusa dasalassin go
dahkat lága buoret veahkkeneavvun ealáhusa resurssageavaheami
stivremis.

2.7BOAZODOALU RIEKTEOAINNUT - ČOAHKKÁIGEASSU

Boazodolliin leat maid, nu go servodagas muđui, iešguđet oainnut
dasa masa sis lea riekti ja masa ii leat. Oallugiin lea dat dološ
riekteoaidnu mii ovdalaš boazosápmelaččian lei. Earát ges leat
eambbo báidnon dáčča láhkaoainnuin.

Boazodoallit oaivvildit eanas ahte sii leat čuđiid jagiid geavahan
guohtuneatnamiid ja ahte leat sidjiide gullevaš oktasaš
geavahanguovllut, maid sis lea riekti geavahit boahtteáiggis
maid. Boazoeaiggádiidda lea riekti beassat ealuin báikkiide hui
guovddážis. Dát ii guoskka dušše dábálaš johtolatgeinnodagaide,
muhto buot geinnodagaide mat leat dárbbašlaččat go galgá geavahit
guohtuneatnamiid.  Boazodoallit leat jurdagiid siste doaimmaid ja
luondduduohtademiid geažil mat gáržžidit vejolašvuođaid beassat
bohccuiguin iešguđet geinnodagaid mielde.

Máŋga boazoeaiggáda leat dadjan ahte bohccuid guođoheamis ja
bearráigeahčus lea dat deaŧaleamos jođihit bohcco ja guođohit dan
nu ahte dasa leat buoremus vejolašvuođat guohtut
ráfálaččat. Muhtumat atnet dan guođoheami go galgá bohcco doalahit
eret gittiin ja sullasaš báikkiin, dárbbašmeahttun bargun ja
boađusin das go giettit leat hejot áidojuvvon. Eará boazoeaiggádat
ges atnet dán deaŧalaš bargun vai doalahit buori oktavuođa báikki
ássiiguin.

Doloža rájes leat boazosápmelaččat ceggen lávuideaset ja
gođiideaset orohahkii gokko ain lei dárbbašlaš.  Dát lea riekti mii
sis lea boares oainnu mielde. Guođohanbarttaid dáidet maid eatnasat
oaivvildit galgat beassat cegget gosa lea dárbbašlaš
boazodollui. Muhto eará boazodolliid ja eará beroštumiid dihte orru
leame ovttaoaivilvuohta dasa ahte fertejit leahket muhtun mearrádusat.

Ovdal go 1933 boazodoalloláhka bođii, huksejuvvojedje
boazodoallorusttegat almmá eiseválddiid lobi haga. Boazodoalu
riekteoaidnu dása orru leame ahte dát riekti lei lunddolaš oassin
boazodoallorievttis. Vel 1933 boazodoallolága maŋŋel nai leat
huksejuvvon olu rusttegat almmá Gonagasa addin lobi haga máid láhka
gáibida. Maŋŋel go leat šaddagoahtán stuorit rusttegat, lea šaddan
dábálažžan hukset easkka maŋŋel go lohpi lea addon lága ja
láhkamearrádusaid mielde. Dákkár rusttegiid doarjjaortnegat maid
gáibidit dárbbašlaš lobiid.

Boazodoalu bealis leat dadjan ahte mohtorfievrrut leat
dárbbašlaččat boazodoalus ja eiseválddit fertejit danin dohkkehit
daid. Earenoamážit guoská dat mohtorsihkkeliidda ja eará
bievlavuojániidda. Muhto muhtun boazoeaiggádiid mielas ii leat dát
buorre ovdáneapmi ja oaivvildit ahte dat goarida ja čuohcá hejot sámi
kultuvrii.

Riekti boaldámuššii, muorraávdnasiidda, bivdui/meahcásteapmái,
guolásteapmái, lubmemii, suidnemii jna. leat vuoigatvuođat máid eanas
boazosápmelaččat doloža rájes juo leat atnán lunddolaš ja áibbas
dárbbašlaš oassin ealáhusas. Vaikko dát vuoigatvuođat eai leat
seammá deaŧalaččat dál go ovdal, de adnojuvvojit dat ealáhusa
lunddolaš oassin.

Eanas boazoeaiggádat oaivvildit alddiineaset beare heajos suodjalusa
luonddusisabáhkkemiid vuostá guohtuneatnamiin. Oallugat oaivvildit
ahte vetorievtti haga stuorit luondduduohtademiide deaŧalaš
guohtuneatnamiin, dáidá ealáhusvuođđu bihtáid mielde nohkat.















3. KAPIHTTAL

Báikki ássiid 669  resurssageavaheapmi

3.1ÁSAIDUPMI OPPALAČČAT

Finnmárkku ássan, resurssageavaheapmi ja ealáhuseallin leat hui olu
earáhuvvan 1900-logus, nu go juo namuhuvvui álggaheamis. 1900-álggus
orui eanas Finnmárkku álbmot báikegottiin. Dál lea juste
nuppeládje. Guolástus lei ráđđejeaddji ealáhussan rittuin,
guollebivdohápmaniin. Sii geat doppe ásse, eai livčče birgen
guollebivddu haga ja sidjiide lei dat áidna ealáhussan. Siskeleappos
lei earalágan dilli. Vuotnaguovlluin lei eanandoallu ja meahcásteapmi
lassi birgejupmin guolasteapmái. Siseatnamis lei eanandoallu,
meahcásteapmi ja boazodoallu deaŧaleamos ealáhussan.

Orrundilli 670  rievddadii olu. Riddoguovlluid guollebivdohápmaniin,
eará čoahkkebáikkiin ja guovlluin gos dábuhedje huksenávdnasiid,
ledje viesut dábálaččat. Muhto olu čielga mearrasámiguovlluin lei
goahti deaŧaleamos orrunsadjin sihke olbmuide ja šibihiidda vel
1900-logu álggus nai (Kolsrud, Knut: Sjøfinnane i Rognsund (Sievjju ja
Stiertná gaskkas), 1955 ja Falkenberg, Johs 1941, Bosetting i Indre
Laksefjord). Šibihiid atne dábálaččat gođiin 2. máilmmisoađi
rádjái.

Eai buot báikkit huksejuvvon ođđasit go olbmot 1945:s fas galge
riikka oažžut juolggi nala. Olu báikkit báhce ávdimin. 1950- ja
60-jagiid rievddai ealáhuseallin ja servodat muđui nu ahte oallugat
fárrejedje guovddáš báikkiide. Dološ ássanmálle lei čadnon luonddu
resurssaide. Jus olbmot galge sáhttit geavahit daid resurssaid,
fertejedje ássat doppe gos dat ledje. Ođđa gulahallangaskaomiiguin
ja veahkkeneavvuiguin ii leat šat dat dárbbašlaš. Olbmot fárrejedje
guovddášbáikkiide ja čoahkkebáikkiide. Ruhtaruovttudoallu bođii
luondduruovttudoalu sadjái. Birgenvejolašvuođat vuotnagáttiin ledje
hedjonan.

3.2LÁGAT JA GEAVAHANRIEVTTIT 671 

Sii geat leat ássan Finnmárkku vuotna- ja siseatnanguovlluin, leat
geavahan daid resurssaid mat ledje ealihit iežaset. Hárve leat
jearran máid láhka cealká geavaheami birra, muhto leat čuvvon báikki
vieruid, dahje juohke servodaga čálekeahtes resurssageavahanlágaid.

Sámi guovlluin oaidnit olu ovdamearkkaid dasa ahte olbmuin geat orro
dihto báikkis, ii lean makkárge bábir (eananoamastanduođaštus 672 )
dasa, ii vel 1900-logus ge. Meahcceriggodagat leat geavahuvvon
ealáhusvuođu oassin. Dása lei riekti, eai ge jearran dan ovttas ge.

Finnmárkku stáhta eatnamiid hálddašeapmi 1900-jagiin lea leamaš
miessemánu 22. b. 1902 lága mielde mii lei Finnmárkku Ámttas stáhta
eatnama vuovdima birra njukčamánu 12. b. 1965 rádjái 673 , go bođii
láhka Finnmárkku stáhta čálekeahtes eatnamiid birra. Dán lága mielde
leat ráhkaduvvon muhtun láhkaásahusat 674  ee. guođoheapmái ja
boaldinmuoraid ja -darffi váldimii.

Eai gávdno makkárge earenoamáš lágat Finnmárkku guollebivddu ja
meahcásteami birra, earret daid mat gustojit mearriduvvon
jogaide. Muhto leat gal ráhkaduvvon earenoamáš
guollebivdonjuolggadusat fylkii miessemánu 6. b. 1964 luossalága
mielde. Ođđa luossaláhka gustogođii ođđajagemánu 1. b. 1993.

Lubmemii leat boahtán sierra mearrádusat njukčamánu lága rievdadeami
olis 12. b. 1965 Finnmárkku Stáhta čálekeahtes eatnamiid
birra 675 . Oaivenjuolggadussan lea ahte luopmánat leat várrejuvvon
Finnmárkku ássiide. Earenoamáš dilálašvuođain sáhttet ovttaskas
olbmot, joavkkut dahje gilisearvvit oažžut aktorievtti čujuhuvvon
luomejekkiide dárkilet eavttuiguin (geahča kap. 3.4.9). Earret moadde
luossajoga maidda leat sierranjuolggadusat 676 , eai leat báikki ássiin
báljo makkárge meahcceriggodagaid geavaheapmái sierravuoigatvuođat 677 
eará olbmuid ektui.

3.3BÁIKKI ÁSSIT

Finnmárkku ássanmálle lea hui olu rievdan maŋimus 40 jagi, nu go lea
namuhuvvon ovdal. Doaba "báikki ássit" lea maid seammaládje
earáhuvvan. "Ovdal", soahtegaskaáiggi ja vel ovdal, lei Finnmárkku
vuonain ja siseatnamis bieđggus báikki ássan ja dat olbmot ledje
eanas vuođđoealáhusain (boazodoalus, šibitdoalus,
vuotnaguolásteamis, sáivaguolásteamis ja bivddus). Eanas
čoahkkebáikkit, nu go gullebivdohápmanat, gávpogat ja industribáiki
Girkonjárga, ledje rittuin. Báikki ássiin lei guollebivdu ja veahá
šibitdoallu vuođđoealáhussan. Dat mii lea ođas vuonain ja
siseatnamis, lea ahte olbmot leat ássagoahtán hui čoahkis. Siseatnama
ođđa čoahkkebáikkiin leat eatnasat industriála ealáhusain 678  ja
bálvalusealáhusain 679 . Leat unnán vuotnabivdit vel
báhcán. Eanandolliid lohku maid lea unnon. Muhto sii geat barget
eanandoaluin, leat dábuhan dahje njáskan eatnama stuorit dáluide
luottaid lahka, ja sis leat oalle olu šibihat.

Eanas boazosámibearrašiin leat dálveviesut siseatnangiliin. Muhtun
fásta ássit geain meahcceriggodagat leat dienasin (sáivaguolásteapmi,
bivdu, lubmen ja vuotnabivdu), orrot čoahkkebáikkiin, muhto eanas
meahcásteaddji fásta ássit orrot siseatnama báikegottiin ja
vuotnagáttiin. Rittuin ásset olbmot čoahkkeleappos, vánit, muhto
stuorit čoahkkebáikkiin ja gávpogiin. Báikki ássiid lohku industriála
ealáhusain ja bálvalusealáhusain, lea sullii seammá rittuin go muđui
riikkas. Vuotna- ja siseatnanguovlluin maid lahkona dát lohku riikka
eará guovlluid. Muhto vuođđoealáhusat dáppe leat eambbo huksejuvvon
meahci ja vuonaid riggodagaide go eará riikkaguovlluin. Olles fylkka
báikki ássiin sihke riddoguovllu čoahkkebáikkiin, vuotnagáttiin ja
siseatnamis, lea lagas oktavuohta meahcceriggodagaide, eatnamiidda ja
čáziide. Ovddeš buolvvaid eatnamiid ja čáziid geavaheapmi lea ain
Finnmárkku álbmogis bistime. Dán čilgehusas geavahuvvo doaba báikki
álbmot dan suohkana dahje suohkana oasi ássiid birra mas ain lea
sáhka, oktan boazosápmelaččaiguin. Muhto go lea sáhka "ovddeš"
báikki álbmoga birra, soahtegaskaáiggis ja dan ovdal, ledje sii measta
aivve vuođđoealáhusain. "Dál" leat báikki ássit buot golmma
ealáhusas. Go dálá báikki álbmoga birra lea vuođđoealáhusain sáhka,
de deattuhuvvo dat sierra. Ii lea čielga earru "báikki ássiid"-
doahpaga ja "álbmoga"680 gaskka. Muhto dán čielggadusas geavahuvvo
"álbmot" dávjjimustá fylkka dahje riikka eará suohkana ássiid birra,
ja "báikki ássit" fas dan suohkana olbmuid birra mas ain lea sáhka.

3.4BÁIKKI ÁSSIID RESURSSAGEAVAHEAPMI

3.4.1Šibitdoallu ja guohtun

Ovdalaš áigge guhto šibihat gittiin árragiđa, jus lei gieddi. Muhto
giđasgeasi ja geasset fertejedje meahcis gávdnat guohtuma.

Muhtun báikkiin lei gitta maŋimus soađi rádjái dábálaš ahte
šibihat ledje geassesajiin geasset. Kárášjogas manne buohkat
geassesajiide Ássebáktái ja Buollánnjárgii mearri beaivve. Dan beaivvi
rájes eai galgan šibihat guohtut girkobáikkis. Jorggihedje fas mearri
beaivve. Maiddái Deanus ja Fállejogas Álttás manne
geassesajiide. Guovdageainnus ii leat leamaš dábálaš mannat
geassesajiide. Doppe guhto šibihat meahcis orrundáluid lahka. Orru nu
ahte heite geassesadjái mannamis maŋimus soađi áigge. Eatnasiin geat
manne geassesajiide, lei láigolihttu stáhtain geassesajiide, goit
1900-logus.

Sávzzat ja gáiccat guhto maid meahcis. Muhtun báikkiin guođohedje
sávzzaid ja eahkes čohkkejedje daid rinddáide ja bohče. Dávjá ledje
ija rinddáid siste ja dainna lágiin duktejedje fas eananbihtáid.

Nu go juo lea namuhuvvon, de lávejedje boazosápmelaččat geat ledje
váris geasset, guođohit gili olbmuid sávzzaid dahje gáiccaid mielkki
ovddas. Dát lei muhtun lágan verddevuohta (gč. kap. 2.5.4 ja 2.5.14).

Gitta 1960-jagiid rádjái guhto buot šibihat meahcis. Dan rájes lea
dilli rievdan nu ahte gusat eai báljo šat guođo meahcis. Dušše
guiggut guhtot meahcis muhtomin geasset. Mielkegusat guhtot
gilvojuvvon gittiin 681 . Eanas Finnmárkku sávzzat guhtot meahcis dahje
eatnamiin máid eai gilvve. Nu go namuhuvvon, de lei vuovdesuodjaleami
geažil mearriduvvon man gallii šibihii juohke doalus lei
guohtunriekti 682  meahcis.


Tab. 3-1: Sávzzaid ja šibihiid lohku Finnmárkku eanandoallolohkamiid
vuođul:

Jahki: 1907 1917 1929 1939 1949 1959 1969 1979 1989 Šibihat: 10493
9343 11760 16030 15139 12020 7802 9390 9196 Sávzzat: 25516 22058 28032
41650 29046 40650 41178 30650 31566


Finnmárkku fylkaeanandoallokantuvrra eanandoalloossodaga dieđuid
mielde lea Finnmárkku mielkebuvttadeapmi čuovvovaš:

Tab. 3-2: Finnmárkku mielkebuvttadeapmi 1965-1991

Jahki: Buvttadeapmi: 1965 8,6 mill. littara 1975 13,3 mill. littara
1983 20,8 mill. littara 1989 21,1 mill. littara 1991 22,9
mill. littara

1983:s lei ollislaš biergobuvtta, omiin, sávzzain ja spiinnin, máid
vuvde Nord Norges Salgslagii (Davvi Norgga vuovdinsearvái) 1097
tonna. 1992:s lei buohtalas lohku 1273 tonna. Dasa lassin lea vel
priváhta vuovdin ja njuovvan priváhta njuovahagaide.

Čoahkkeguovlluin/gávpogiin ledje olu šibihat ovdal. Čáhcesullos
ledje eanas ruovttudoaluin šibihat ovdal maŋimus soađi ja šibihat
guhto meahcis olggobealde gávpoga.

Hammerfeasttas ledje máŋga oalle stuora dálu. Doppe guhto šibihat
eatnamiin birra gávpoga, muhto maid gávpot siste. Doppe guhto maid
gilvojuvvon gittiin ja eará báikkin.

1939:s ledje 74 mielkegusa Hammerfeasttas, 215 Čáhcesullos ja 93
Várggáin.

Muhtumat leat namuhan bohccuid ja sávzzaid gilvvu, ee. Sállanis gos
1979 eanandoallolohkamiid mielde leat sullii 2000 sávzza (oktii
lábbáiguin). Gilvu guoská árragiđa guohtumiidda. Porsáŋggus lohket
ahte sávzzat mannet geaidnoguoraide danin go bohccot leat
meahccegittiin (gč. kap. 2.5.1).

Boarráset olbmot dadjet ahte meahcceguohtumiid dáfus gal hárve
jurddašedje makkár vuoigatvuođat ledje dahje eai lean. Dat lei
riggodat máid álo ledje geavahan jearakeahttá ovttas ge; dat lei
dárbbašlaš oassin ealiheamis. Dát orru leamen sihke boarráset
olbmuid ja nuoraid dábálaš oaidnun báikki servodagain. Dát lea juste
nuppeládje go eananoamastanduođaštusaid guohtunrievtti ja šibitlogu
ráddjen ja Finnmárkku eananvuovdima lága mearrádusat. Dákko eai leat
duohtavuohta ja vuovdevárjaleami ulbmillaš láhkamearrádusat
heivehuvvon oktii.

3.4.2Niittut 683  ja eará meahccefuođardábuheapmi

Finnmárkku árbevirolaš eanandoalus 1900-logu álggus eai lean giettit
nu deaŧalaččat. Eanas fuođđara ožžo meahcis. Juohke sajes
Finnmárkkus gos lei šibitdoallu dološ áigge, fertejedje láddjet
meahcis. Vuonain ja sulluin maid láddjejedje daid buriid
rássevilttiid. Doppe goikadedje suinniid ja fievrrededje fatnasiin
ruoktot. Siseatnamis láddjejedje jekkiid, njárggaid ja
ávževumiid. Juohkesajes láddjejedje gos lei buorre suoidni ja eará
šattut.

Stuorit johgáttiin ledje njárggat buorit láddjenbáikkit. Dakko bođii
giđđadulvi badjel ja duktii eatnama.

Lea rievddadan olu báikkis báikái lei go láigolihttu stáhtain. Čielga
sámiguovlluin orru dát dahkkon čálekeahtes lágaid mielde. Unjárggas
muitaluvvo ahte easkka 1920 birrasiid ožžo mihtiduvvot niittuid
dahje láigolihtu dáidda oažžut. Lensmánni lei doaimmalaš dáinna
bargguin. Son oainnat oaččui bálkká juohke mihtideami ovddas.

Guovlluin gosa suopmelaččat fárrejedje, ee. Čáhcesullos ja
Ánnejogas, orro niittuid mihtideapmi álggahuvvon áigá. Dát dáidá das
vuolgán go olbmot geat barge doppe, ledje sisafárrejeaddjit geaidda
lei deaŧalaš oažžut "báhpira" dan eatnamii máid
geavahedje. Suopmelaččat bohte eanandoallobirrasis gos stáhta
eananmihtideapmi lei leamaš dábálaš 1700-logu rájes juo.

Kárášjogas, gos johkanjárggat ledje earenoamáš deaŧalaš
láddjenbáikkit, láddjejedje dáid mearriduvvon vuoruid mielde. Jus
ovtta jagi lei buorre láddjenbáiki, de fertii dohkkehit heajut
láddjenbáikki nuppe jagi. Muhtun olmmoš muitala ahte ovtta báikkis
láddjejedje sii dušše juohke guđat jagi. Ledje guđas geat
juogadedje dan njárgga, ja láddjejedje vurrolaga iešguđet
jagi. Sullasaš vuohki lei Kárášjogas go luosaid bivde buođuin
(gč. kap. 3.4.8).

Guovdageainnus lei dábálaš ahte juohkehaččas lei mearriduvvon
njárga máid atne iežasin. Dávjá navde njárggaid dan olbmo nama mielde
gii láddjii njárgga.

Fálesvákkis 684  Fálesnuori 685  suohkanis láddjejedje sihke
Ráhkkerávjju 686  ja Návvuona 687  olbmot. Lei guovtti gilisearvvi
oktasaš geavaheapmi, muhto juohke doalus lei láigolihttu iežas
niitui. Olu niittuid ledje áidon.

Sállanis 688  lei dábálaš ahte siskkit báikkiid olbmot láddjejedje
olggut vilttiin. Doppe ledje olu lottit mat duktejedje eatnamiid
bures. Doppe lei buorre suoidni, ja ožžo dušše láddjet. Lei
dábálaš láddjet ovttahat báikkis juohke jagi, muhto dieđuid mielde
ledje hárvát ožžon mihtiduvvon láddjenbáikkiid doppe.

Eará Finnmárkku sulluin ja olggut vuotnaguovlluin orrot láddjen
seammaládje go Sállanis.

Jáhkovuonas 689  Fálesnuori suohkanis muitaluvvo ahte buohkat geain
ledje šibihat ovdal soađi, láddjejedje doppe gos gávdne suoinni,
Goavkeávžžis 690 , Ruoššajohávžžis 691  ja Rávdoávžžis 692 .

Porsáŋggus muitaluvvo ahte Igeldasa olbmuin, oarjjabealde vuona,
ledje láddjenbáikkit jur Skáidejargáttis, 2 beanagullama ruovttus
eret. Muhto maiddái jeakkit ja sullot vuonain ledje deaŧalaš
láddjenbáikkit. Muitaluvvo ahte muhtumat geain ledje mihtiduvvon
láddjenbáikkit, láigohedje daid olbmuide go ieža eai dárbbašan
láddjet doppe.

Deanodagas ges muitaluvvo ahte sii geat ásse olgolis vuonain,
láddjejedje vilttiid doppe, ja vuotnabađa ássit ges láddjejedje
siskelis. Juohkesajes láddjejedje gos fuođar lei gávdnamis. Dákkár
vuohki orru maid leamaš eará Finnmárkku vuotnaguovlluin.

Unjárggas muitaluvvo ahte dušše muhtun ládjoneatnamat ledje
mihtiduvvon, muhto olbmot láddjejedje niittuid boares árbevieru
mielde. Davábealde vuona muitaluvvo ahte sis ledje niittut gitta
Ánnejohmohkkái 693 , 2,5 - 3 beanagullama njárgga sisa.

Gitta 1925 birrasii ledje bearrašat mat johtaledje gaskal geasse- ja
dálvesajiid Unjárggas. Goappeš báikkiin láddjejedje. Go giđđat
bohte geassebáikái, lei doppe gárvves fuođarhivvodat. Muhtun muitala
ahte jekkiid, mat ledje deaŧalaš láddjenbáikkit, ledje juohkán ja
juohkehaččas lei su iežas jeaggi almmá makkárge mihtideami haga.

Ánnejogas 694 , Čáhcesullos 695  ja Gállojogas 696  muitaluvvo ahte
bearrašiin ledje sin iežaset láddjenbáikkit njárggas. Dat sáhtte
leahket gitta 3 beanagullama duohken siseatnamis. Doppe orrot eanas
láddjenbáikkit leamaš mihtiduvvon ovdal maŋimus soađi. Maŋŋel go
jeakkit ledje galbmán čakčat, čuhppe vel lukterásiid 697  ja
hoašša 698 .

Meahccefuođđara geasehedje ruoktot máŋggaládje. Olu báikkiin lei
dábálaš guoddit noađi dahje dálvet čuoigga geassit
gielkkáin. Siseatnamis lei dábálaččamus herggiin geasehit. Muhto
maiddái vuotnaguovlluin veahkahalle boazosápmelaččat báikki ássiid
herggiin geasehit fuođđara ruoktot giđđat (gč. maid
kap. 2.5.14). Várnjárggas 699  muitaluvvo ahte geasehedje dávjjimustá
heasttain go galmmii ja dálvesiivvus.

Mearragáttis lei fanas deaŧalaččamus. Sállanis muitalit ahte
30-jagiin olbmot dávjá láigohedje skeittáid fuođarfievrredeapmái.

Dávjá ledje ládjogoađit dakkar meahccegittiin mat ledje guhkkin eret
ruovttuin. Daid geavahedje maid dálvet go geasehedje fuođđara ja go
bivde.

Dasalassin go meahccelájut ledje dábálaččat olu báikkiin, lávejedje
maid bordit jeahkála, čohkket dakŋasiid, lasttaid, skirriid ja
debbuid fuođarin. Rievddadii báikkis báikái man olu dáinnalágiin
čohkkejedje fuođđara.

Kárášjogas, Guovdageainnus, Deanuleagis ja Unjárggas lei jeagelbordin
hui deaŧalaš. Kárášjogas muitaluvvo ee. ahte sii bidje mearkkaid
jeageleatnamiidda, rádjin olbmuid bordinbáikkiide. Olbmot doahttaledje
daid rájiid. Ii oktage bordán jeahkála nuppi olbmo báikkis. Dát
jeageleatnamat árbejuvvojedje, muhto ii ovttasge lean "bábir"
daidda. Unjárggas borde jeahkála doppe gosa boazu ii
beassan. Jeageleatnamat ledje juhkkojuvvon nu ahte juohke bearrašis
lei iežas guovlu. Orru leamaš nu ahte borde jeahkála fuođarin,
danin go dat lei nu valjit. Rissiid, dakŋasa ja lasttaid gal orrot
eambbo soaitimis čohkken, ja dárbu rievddadii jagis jahkái. Vuotna-
ja riddoguovlluin ledje debbot deaŧalaččat. Daid vušše heajos
suinniid, guollebázahusaid ja dákkáriid searvvis.

Ovdal 1914 go vel lei pomorgávppašeapmi, atne muhtomin ruoššajáfuid
fuođarin. Dalle eai dárbbašan nu olu eatnamiid šibihiid biebmamii
(Robert Paine, Coast Lapp Society I Tromsø Museum 1957
s. 66). Pomorgávppašeami nohkan dagahii dáid dilálašvuođain ahte
eambbo fertejedje meahcis čohkket fuođđara.

Dábálaččat leat juohke báikkis soabalaččat searválaga geavahan
meahci. Leat dohkkehan guđetguimmiideaset geavaheami. Máŋggas
vuorraset olbmuin muitalit ahte eai báljo goasse lean
soahpameahttunvuođat. Buohkat doahttaledje báikki servodaga
meahcceriggodagaid geavaheami čálekeahtes lágaid. Ii okta jearahan
vuoigatvuođaid dahje geat eaiggádušše eatnamiid. Dat máid
geavahedje, lei oktasaš dahje gili, ja juohkehaš sáhtii geavahit
riggodagaid daid čálekeahtes lágaid mielde mat ledje. Muitaleddjiin
dadjá muhtun ahte ii oba lean ge jurdda das ahte galggašii lobi
oažžut meahcceriggodagaid čohkket. Eiseválddit unnán seaguhedje
iežaset meahccefuođđara čohkkemii. Dát orru leamaš dohkkehuvvon
geavahanriektin.700

Dat mii dás čilgejuvvo meahcceriggodagaid čohkkemis, gusto gitta
maŋimus soađi rádjái (1940-45). Muhtun báikkiin, ee. Sállanis,
nohkagođii meahccefuođđariid čohkken 1930-jagiid
loahpas. Guollehattit buorránedje ja olbmuide šattai álkit háhkat
mohtorfatnasiid. Olbmot šadde ruđalaččabut eai ge lean šat nu
sakka báikki riggodagaid duohken. Muhtun báikkiin bisttii
fuođarčohkken maŋŋelii maŋimus soađi. Muhto dat nohkagođii
jođánit ja nogai oalát 1950-jagiin. Servvodatovdáneapmi,
ee. huksendoaimmat riikka ođđasis huksema oktavuođas ja
guolástusaid ovdáneapmi, buvttii eará
bargovejolašvuođaid. Eanandoallu ovdánii ođđa gilvimiin, buoret
duktemiin, mekaniseremiin ja ođđa návehiiguin. Ii lean šat
gánnáhahtti meahcis čohkket fuođđara. Iešbirgeneanandoallu 701  lei
rievdan dakkár eanandollui mas ruhtaekonomiija lei deaŧalaččamus.

3.4.3 Guollebázahusat fuođarin

Finnmárkku rittuin dáide guollebázahusat leamaš šibihiid
deaŧaleamos proteingáldun. Olbmot vušše guollebázahusaid ja heajos
guliid debbuid ja eará fuođarmoaluid searvvis lohppehahkan 702 . Dat
lea oktasaš doaba buot šibitfuođđarii máid vušše. Sátni
lohppehati boahtá lohppemis, sirremis. Dáppe geavahedje sáni
guollebázahusaid birra máid vušše dassážii go guolli luovvanii
dávttis. Pomorgávppi ruoššajáfuid lávejedje maid seaguhit
lohppehahkii. Olu guollebázahusaid sáhttá buohtastahttit maŋit jagiid
sallit- ja guolejáfuiguin. Lávejedje maid muhtomin geasehit
guollebázahusaid siseatnamii fuođarin. Maŋimus soađi rájes šattai
buoret birgejupmi, ja oallugat heite geavaheames dákkar
fuođđara. Muhto ain dál geavahit guollebázahusaid muhtun
báikkiin. Boarráset olbmot muitalit ovddeš áigge šibihiin eambbo
iešguđetlágan fuođđara go dál ja danin čuoččuhit ahte ledje
šibihat maid dearvašeappot dalle.

3.4.4Šibitdoaluid heaitin/eatnama bargan

Finnmárkkus heite olu šibitdoaluiguin ja fárrejedje dáluin maŋŋel
1945, nu go juo namuhuvvon. Finnmárkkus leat 1959 - 1979 áigodagas
unnon doalut 4 756:s 1 670:i, eanandoallolohkamiid mielde.

1920- ja 30-jagiin lei dábálaš ahte juohke doalus ledje 2-3 gusa ja
muhtun sávzza. Maŋŋel soađi leat eanas smávvadáložat riddo- ja
vuotnaguovlluin nohkan ja eanas leat báhcán ávdimin. Láhpi 703 ,
Ákŋoluovtta 704 , Muosáha 705 , Bearalváhki 706  ja Báhcavuona 707 
suohkaniin eai oba lean ge oamit geassemánu 20. b. 1979
eanandoallolohkamis. Dáin viđa suohkanis ledje dalle birrasiid 3 100
sávzza ja lábbá. Sállannuori 708  ja Gáŋgaviikka 709  suohkaniin lei okta
gussa goappás ge. Olu Finnmárkku riddosuohkaniin lea eanandoallu nappo
measta nohkan. Go leat heaitán doaluiguin, de leat ovdalaš giettit
ávdin giliin jorran sávzzaid ja bohccuid guohtuneanamin
(gč. kap. 2.6.5). Fylkkas muđui leat maid olu dálut heitojuvvon, ja
doallu, earenoamážit mielkebuvttadeapmi, lea čohkkejuvvon sierra
guovlluide ja stuorit doaluide.

Tab. 3-3: Finnmárkku eanandoalloareála mii lea anus:

Jahki: Eanandoalloareála: 1959 121 252 dekár 1969 109 655 dekár 1979
94 483 dekár 1989 84 846 dekár

1959-1989 áigodagas lei eanandoalloareálaid nettonohkan sullii 36 000
dekára. Finnmárkku ollásit bargojuvvon eatnamat 710  lassánedje 6 000
dekáris 1918:s 47 000 dekárii 1939:s. 1969:s lei dát lohku 85 000
dekára ja 1979:s 80 000 dekára. Dalle heitojuvvui netto 5 000 dekára
ollesgilvojuvvon eanan. 1950-jagiid bargagohte ođđa eatnamiid muhtun
smávit báikkiin ja boaittobealbáikkiin. Muhto go eanandoallu
čoahkkanišgođii eanandoallosuohkaniidda, nu go Áltái, Detnui ja
Mátta-Várjjagii, heitojuvvui fas olu eanan. Eatnamiid bargan,
doallologuid maŋos mannan ja stuorit doaluid ásaheapmi ja garrasit
doaibma leat lasihan sihke eatnamiid ja šibihiid buvttaga. Finnmárkku
vuovdinmielki lea lassánan 1,3 mill. littaris 1950:s 22,9
mill. littarii 1991:s (gč. kap. 3.4.1). 1959:s ledje 3,9 oami juohke
oapmedálu nammii. 1979:s lei lohku lassánan 18,7 šibihii.

Ollislaččat lea 1974-1983 áigodagas gilvojuvvon 18 664 dekár eanan
Finnmárkkus. Eanas leat gilván guovddáš
eanandoalloguovlluin. Muhtomin leat leamaš soahpameahttunvuođat
gaskal eanandoalu ja boazodoalu eatnama bargama oktavuođas.

Finnmárkkus stáhta čálekeahtes eatnamiid lága mearrádusat 2. §:s a
ja b čuoggáin, main čuožžu ahte eanan máid eiseválddit atnet
dárbbašlažžan boazoguohtumin dahje boazojohtolahkan, ii galgga
vuvdojuvvot dahje lihttoláigohuvvot 711 , lea dagahan vuostemiela
sidjiide geat oaivvildit ahte boazodoalu beroštumit váldojit beare
olu vuhtii. 1863 ja 1902 lágain ledje seammalágan
mearrádusat. Duohtavuođas lea eatnama bargan hárve gildojuvvon
boazodoalloberoštumiid geažil (vrd. Finn Arne Schanche
Selfors). Finnmárkku Boanddaidsearvi lea gáibidan láhkanannejuvvon 712 
rievtti oažžut mihtiduvvon gilvineatnamiid Finnmárkkus. Eanandoallit
oaivvildit boazodoalu čájehan unnán beroštumi eanandoalu
lassieatnama dárbui. Sii oaivvildit dán goazadan Finnmárkku eanandoalu
ovdáneami.

3.4.5 Vuovdegeavaheapmi

Muhtun guovlluin Finnmárkkus, gos dál ii leat vuovdi, lea ovdal
leamaš vuovdi. Nu lea danin go vuvddiid njáske beare garrasit muhtun
áiggiid, ii ge leat šat nagodan šaddat. Vuotnaguovlluin lei dábálaš
johtalit iešguđet áigodatorrunbáikkiid gaskal. Ain johte ođđa
báikái go ledje loaktán vuovddi ovtta báikkis. Dát guoskkai
earenoamážit dálveorrunbáikái (Falkenberg, Johs 1941: Bosettingen ved
Indre Laksefjord i Finnmark (Ásaidupmi Siskkit Lágesvuonas
Finnmárkkus).

Finnmárkkuássit mat galge birget luondduávdnasiiguin, fertejedje
čuohppat vuovddi viesuide, veahkkeneavvuide, boaldámuššii jna. Buot
báikkiin ii lean vuovdi láhkosiin, ja danin šadde iešguđetlágan
orrunmállet. Doppe gos álki lei dábuhit huksenávdnasiid, lei álki
orrunviesuid hukset. Vuovdeguovlluin ledje dimbbarviesut
dábálaččamusat. Doppe gos eai lean huksenávdnasat ja olbmot eai
nagodan oastit dimbariid siseatnamis, orro olbmot ja šibihat eanas
gođiin gitta maŋimus soađi rádjái. Goađit ledje lieggaseappot ja
dávjá buorebut go oallut fielloviesut riddoguovlluin.  Goahti lei
assái, ja dain manai unnit boaldenmuorra go asehis, galbma
fielloviesuin.

Vuovdesuodjalanulbmiliin mearridedje eiseválddit
vuovdejuohkin 713 lágaid 1690-jagiin juo ja ávžžuhedje darffi
boaldámuššan ee. borgemánu 3. b. 1897 darfeloggun 714 lágas stáhta
eatnamis. Dan rájes várra geavahišgohte eambbo darffi boaldámuššan
doppe gos ii lean dábálaš ovdal, vuosttažettiin vuotnaguovlluin.

Igeldasas Porsáŋggus muitalit ahte vuovdejuohkin lágiduvvui easkka
1900-logu álggus. Dan ovdal geavahedje unnán darffi
boaldámuššan. Ovdal go njuolggadusat gustogohte, čuhppe olbmot daid
muoraid máid dárbbašedje, doppe gos lei lunddolaš. Unjárggas
muitalit ahte eai juohkigoahtán vuovddi boaldámuššan fásta ovdal
1920 birrasiid. Eará báikkiin soite veaháš earaládje dahkan. Ovdal
dan ledje juohke bearrašis iežaset fásta sárggát 715 . Dát doaimmai
bures ja dagahii unnán váttisvuođaid. Go lágidedje fásta
vuovdebáikkiid, ožžo sii dávjá daid guovlluid sárggáid máid ovdal
nai ledje geavahan. Vuovdebearráigeahčču 716  ásahii vuovdečuohppamii
njuolggadusaid. Juohke doallu oaččui nuvttá čujuhuvvot 717  sárggáid
. Vuovdebearráigeahčču čuovui dárkilit mielde ahte olbmot čuvvo
lága ja čuhppe dušše daid mearriduvvon sárggáin. Ávdnasiid
veahkkeneavvuide, sihke olgo- ja viesosisgeavaheapmái, čuhppe
vuovddis. Go čujuhemiin ja vuovdebearráigeahčuin álge, šadde olbmot
máksigoahtit muorraávdnasiid ovddas.

Muhto olbmot oaivvildedje ahte dát lei juoga masa sis lei riekti
dološ geavaheami mielde, ahte dat gulai sidjiide. Dávjá čuhppe
sárggáin guollejielle-, áide-, áhceávdnasiid jna.

Kárášjogas muitaluvvo ahte sii galge máksit
johkafanasčuoibme 718 ávdnasiid ovddas. Muhto doppe "gávdne" olbmot
dávjá gárvves čuimmiid.

Vuovdeguovlluin ožžo olbmot oastit muoraid ruohttasiid nalde máid
vuvde boaldinmuorran. Lei maid dábálaš ahte sii geain lei iežas
vuovdi, vuvde boaldinmuoraid. Muhto priváhta vuovddit ledje unnit ii
ge dáidán nu olu vuovdin. Vuovdeguovlluin ožžo olbmot oastit
viessohuksendimbara stáhta eatnama nala čujuheami mielde. Muitaluvvo
ee. ahte Kárášjogas olbmot doppe ožžo hálbbibui dimabara
viessohuksemii go eará ulbmiliidda.

Buriid vuovdeguovlluin, Álttás, Kárášjogas ja Báhčaveajis 719  lea
stáhta čuohppan vuovddi dimbbarvuovdimii. Čuohppan, geaseheapmi ja
dimbbargolgadeapmi lea bargosajiid addán gili olbmuide. Boađut manne
Finnmárkku vuovdefondii 1960 rádjái.

Beahcevuovdeguovlluin lea maid leamaš bihkkaboaldin 720 , muhto earret
Álttáguovllu, de lea Finnmárkkus leamaš unnit bihkkaboaldin go
Romssas. Kárášjogas muitalit ahte sii bolde bihka dušše iežaset
atnui gilis. Finnmárkkus eai leat boaldán bihka maŋŋel soađi.

Eará ávdnasat máid soađi ovdal vižže vuovddis ja vuvde
riddobáikkiide, ledje beassi viesuid guđjemii ja bárku guolleneavvuid
bárkemii.

Maŋŋel soađi lea vuovdegeavaheapmi earáhuvvan hui olu. Eai olbmot
šat dárbbaš nu garrasit geavahit vuovddi. Sii leat ožžon eará
gálvvu ja veahkkeneavvuid vuovdeávdnasiid sadjái.

Dál maid čujuhuvvojit sárggát. Dát dáidá lassánan maŋimus
jagiid. Muhtumat muitalit ahte olbmot lávejit ieža mannat murret gosa
háliidit.

Muitaleddjiid 721  mielde leat olbmuid riekteoainnut leamaš ahte
vuovdegeavaheapmi lei vuođđoealáhusolbmuid vuoigatvuohta. Stáhta
reguleremat eai oro rievdadan dán oainnu. Ávnnasdimbbargeavaheapmái
dáidá ovdal leamaš seammá riekteoaidnu. Muhto olbmot orrot garra
láhkačuovvuma geažil dohkkehan eambbo ahte dákkar ávdnasiid ferte
oastit. Muhto čujuhuvvo maid ahte ovdalaš áigge geavahedje báikki
ássit dimbbarvuvddiid friddja.


3.4.6Darfegeavaheapmi

Darfi lei dábálaččamus boaldámuššan Finnmárkkus 1900-logu ovddit
oasis. Dušše jur čielga vuovdeguovlluin eai geavahan darffi
boaldámuššan. Almmolaš darfebearráigeahčču čujuhii guovlluid ja
bearráigeahčai ahte darfeloggun ii billistan jekkiid. Sii geain
alddiineaset ledje darfejeakkit, geavahedje daid. Stáhta eatnamis
čujuhedje darfeloggunbáikkiid. Doppe lei buot gili olbmuin riekti
loggut darffi nuvttá.

Maŋimus soađi maŋŋel heaitigohte darffi boaldimis liggema
váste. Maŋŋel 1960 eai dáidde čuohppan darffi boaldámuššan
Finnmárkkus.

Darfečuohppan adnojuvvui lunddolaš oassin juohke geavaheaddji
meahccerievttis. Olbmot atne dán gili olbmuid ealihanvuođu oassin.

3.4.7Johtaleapmi/bivdu

Johtaleapmi ja bivdu lei guolásteami buohta Finnmárkku dološ
servodagaid vuođđu ovdal go johtiboazodoallu ja eanandoallu
álggahuvvui. Johtaleapmi attii sihke borramuša ja
biktasiid. Oaivebivddáhassan 722  lei goddi.  Vuosttažettiin leat
bivddáhasresurssat 1900-jagiin leamaš mielde ruđaid dábuheame
sidjiide geat dain ealáhusain leat leamaš. Johtaleapmi/bivdu lea
rievdan oallugiid oaiveealáhusgáldun 1900-jagiid álggus,
astoáiggedoaibman ja vuoiŋŋasteapmin oallut Finnmárkku
ássiide. Johtaleami/bivddu mávssolašvuohta rievddada olu báikkis
báikái luonddudilálašvuođaid mielde, riggodatdábuheami
vejolašvuođaid mielde, ássiid árbevieru mielde jna.

Rievssat lea deaŧaleamos bivddáhas eanas Finnmárkkus. Rievssatbivdu
ealáhussan lea eanas gárdun 723 . Easkka maŋimus soađi rájes
bivdigohte rievssahiid bissuiguin (hávláriiguin) váldo
bivdoguovlluin. Bissuiguin ja rievssatgielaiguin ii sáhte bivdit ovtta
báikkis oktanis. Bissut baldet rievssahiid eret. Giđasdálvve lei
dábálaš bivdit gironiid 724  bissuin.

Olu olbmot Riddo- ja Sis-Finnmárkkus bivde rievssahiid 1900-logu
ovddit oasis. Eanas báikkiin bivddii goit okta juohke bearrašis
rievssahiid dálvet. Fuomášit ferte gal ahte measta buot
báikegoddeássit ledje vuođđoealáhusain.

Juohke gilisearvvis ledje iežaset báikkit gos gárdo rievssahiid ja
sii bohte hárve ránnágili guovlluid siskkobeallái. Eai earát boahtán
dakkár báikái gos juo ledje olbmot gárdume rievssahiid. Unjárggas
muitaluvvo ahte juohke bearrašis lávejedje fásta guovllut gos
gárdo. Earát atne daid guovlluid dan bearraša guovlun ja buohkat
doahttaledje dan. Guovdageainnus muitala muhtun áddjá mii lea badjel
80 jagi boaris, guhte lea gárdon rievssahiid olles eallenagi, ahte
sáhtii lonuhit guovllu; eai lean nu mearri guovllut ja buohkat čáhke
gárdut. Muhto eai láven gárddiid bidjat dakkár báikái gos earát juo
ledje gárdume. Porsáŋggus muitaluvvo ahte gilisearvvi
meahcceriggodatguovllu 725  siskkobealde sáhtte feara gokko
gárdut. Muhto dávjjimustá gárdo guovlluin maidda lunddolaččat ieža
gulle, ruovttu lahka. Deanus muitaluvvo ahte gilisearvvi
meahcceriggodatguovllu siskkobealde oaččui gárdut gos ieš
háliidii. Doppe eai ge gárdugoahtán gal dakkár báikkiin gos earáin juo
ledje gárddit.  Muhtun vuorraset Sállanolmmái muitala ahte olbmot
doppe bivde sihke stáhta ja priváhta eatnamiin. Várjjatvuona
davábealde gárdo rievssahiid garrasit ain maŋimus soađi maŋŋelii.

Dávjá šadde guhkás mannat rievssatbivdui, ja de orro gođiin
bivdoguovlluin. Oallugiin ledje máŋga goađi bivdoguovllus. Sáhtte
guokte vahku ain bivdit oktanis, ovdal go ain dolvo rievssahiid vulos
ja vižže eambbo niestti.

Riddoleappos, nu go Sállanis ja Fálesnuoris, eai nu olu gárdon. Doppe
bivde eambbo bissuin. Rievssatbivdu ii leat doppe leamaš nu
mávssolaš ealáhus. Muhto astoáiggis gal bivde. Muhtun Sállanolmmái
muitala ahte sis lávii álo bissu fatnasis guliid bivddidettiin. Jus
dálkki geažil šadde bisánit muhtun báikái, de válde bissu ja manne
várrái. Jus godde rievssahiid, de ožžo ruđa daid ovddas.

Rievssahiid vuvde báikki gávpeolbmáide, márkaniin dahje Supmii ja
Ruŧŧii. Guovdageainnus lei maid nu. Buriid rievssatjagiid dolvo
guhkes heargeráiddut rievssahiid Bossegohmárkaniidda.

Oallut Sis-Finnmárkku olbmuide ja vuotnaássiide lei rievssatbivdu
deaŧaleamos dienasgáldun dálvet. Muitalit ee. Porsáŋggus ahte
maŋimus soađi ovdal diinejedje dábálaččat eambbo rievssatbivdduin
go luoddadoaimmahaga ng. heahtebargguin.

Dat rievssatbivdu mii dássážii lea muitaluvvon, guoská áigodahkii
ovdal maŋimus soađi ja sullii 1950:ái. Dan rájes lea dilli olu
earáhuvvan. Eai bivdde šat nu olu rievssahiid ii ge leat šat nu
mávssolaš ealáhussan go ovdal. Muhto muhtun guovlluin ja muhtun
olbmuide dat gal lea mávssolaš. Guovdageainnus, Kárášjogas,
Porsáŋggus, Deanus ja Unjárggas lea muhtuniin bivdu/meahcásteapmi
lassiealáhussan lotnolasat eará meahcástanealáhusaiguin. Dieđusge lea
váttis birget dušše bivdduin ja meahcástemiin, muhto lassin eará
bargguide dat gal lea deaŧalaš.

1976/77 iskamiin Guovdageainnus ja Porsáŋggus (NOU 1978: 18 A)
oaidnit ee. ahte 50% Guovdageainnu smávvadálolaččain bivde
rievssahiid ja 80% meahcástedje. Porsáŋggus ledje buohtalas logut 14
ja 62. Guovdageainnu boazosápmelaččain bivde 20% rievssahiid ja 36%
meahcástedje. Industribargiin ja duojáriin bivde 27% rievssahiid ja
25% meahcástedje. Porsáŋggu buohtalas logut leat 13% ja
10%. Guovdageaidnulaččat geain duodji lei váldoealáhussan, maiddái
bivde olu, 40% bivde rievssahiid ja 60% meahcástedje.

Go hupmá báikki ássiiguin, de oažžu dakkár gova ahte oallugat
meahcástit, muhto bivdu lea ovddemustá vuođđoealáhusaid
oktavuođas. Čakčarievssatbivddu birra muitalit giliservviin ahte
biilaluoddaráigge bohtet olggobealbivdit daidda guovlluide máid gili
olbmot atnet iežaset guovlun. Muitalit ee. ahte dát bivdit sihke
bivdet rievssatčivggaid ja biđgejit lottiid.

Sállanis váivahuvvet olbmot olggobealbivdiiguin mat bohtet dohko
suohttasa dihte, deavdit galmmihanbumbbáideaset 726  vaikko eai dárbbaš
dan lassiealáhussan. Guovdageaindálonat muitalit ahte muhtun
boazosápmelaččat láigohit guođohanbarttaideaset bivdoservviide, ja
nu geavahit guođohanbarttaid vearrut.

Báikki ássiid riekteoaidnu dása lea ahte sii geat leat bivdán, leat
geavahan giliid lunddolaš ealáhusvuođu. Gili olbmot leat bivdán
máŋggaidlohjagiid almmá earáid dasa seaguhemiin.  Sis leat hálddašan
dán resurssa ja juohkán guovllu čálekeahtes lágaid mielde. Ovdal go
earát beassagohte rievssatguovlluide 1950- ja 60-jagiid
biilaluoddahuksemiid geažil, de geavahedje báikki olbmot dán resurssa
eanas iehčaneaset. Dábálaččat atnet sii bivdiid
sisabáhkkejeaddjin 727  báikki olbmuid guovlluide.

Olbmot oaivvildit ahte ovdalaš áigge ledje eambbo rievssahat, ja
lohket ártan ee. ahte atne mirkkuid meahceelliid bivddus. Riebanat ja
gáranasat maid jápme olu. Rievssat lea leamaš váldobivddáhassan
1900-logus. Muhto maiddái eará meahceelliid leat bivdán.

Beahcelottiid 728  bivde guovlluin gos dat ledje.

Finnmárkkus muitalit máŋgga guovllu olbmot ahte állahiid 729  gárdo ja
firbmo giđaniestin.

Čáhcelottit. Sámi guovlluin lei giđđalodden 730  hui dábálaš. Varas
lottibiergu lei njálggat maŋŋel guhkes dálvvi. Ovdalaš áigge
lávejedje čuotnjágiid 731  ja eará čáhcelottid muhtun guovlluin
gárdut. Eai lodden šat go dat lálligohte. Eai bivdán nu olu, dušše
borrannáre varasbierggu. Earret Guovdageainnus lea lodden nohkan
fylkkas. Giđđaloddema vuosttaldeaddjit oaivvildit loddema heittohin
go čivganlottiid 732  bivdet. Giđđaloddema bealušteaddjit
čuoččuhit ahte čakčabivdu lea lottičivggaid bivdin, mas unnán
bierggu oažžu. Namuhuvvo maid ahte lodden lea boares árbevierru máid
háliidit doalahit. Báikki ássit gal hárve loddejit
čakčat. Olggobealeolbmot bohtet dákkár bivdui.

Mearalottit ledje deaŧalaš biebmoriggodahkan ovdalaš
áigge. Ávtta 733 /hávdda 734 , hálkka 735 , bovttáža 736  ja skárffa 737  bivde
borramuššan, ja dat ledje deaŧalaččat. Dál gal eai bivdde šat
dáid nu olu. Muhtun guovlluin bivde soahtegaskaáigge olu mearalottiid
fuođarin náhkkešealangárddiide 738 . Dákkar bivdu lei giđđat ja
geasset. Leat ovdamearkkat dasa ahte skárfedoahkit jur nohke dákkár
bivdduin.

Monnečoaggin 739  ja uvjačohkken 740  lei mávssolaš vuotnaguovllu
olbmuide. Sállanis muitalit ahte doppe čogge eanas ruovttudoalut
moniid. Vuide moniid ja bidje sádduid sisa vai riibe juovllaide.

Easkka maŋimus soađi maŋŋel vuovdigohte mearaloddemoniid
eambbo. Čogge oalle olu čáhceloddemoniid vuotna- ja
siseatnanguovlluin.

Ealggat. Ovdal go ealgaválaid 741  juohkigohte, bivde olu ealggaid
ealgaguovlluin čakčat ja dálvet, vuosttažettiin Mátta-Várjjagis,
Deanuleagis ja Kárášjogas. Dát ii dáidán ekonomalaččat buktán nu
olu. Muhto sutnje gii gottii ealgga, gal lei dát valjit biergu. Dál
čujuhit dasa ahte olggobeale ealgabivdit eanemusát bivdet
ealggaid. Báikki olbmot fertejit ealgaválaid nalde gilvalit olggobeale
olbmuiguin.

Čeavrá742, riebana 743 , njála 744  ja buoidaga 745  leat bivdán muhtun
áigodagaid náhki dihte. Muhtumiidda lea dat maid addán veahá
ekonomalaš boađu.

Njuorjju 746  leat ovdalaš áigge sihke báhčán ja firpmiin
goddán. Bierggu borre, ja fálkka ja náhki vuvde. Olu vuotnaguovlluin
lei njuorju deaŧalaš riggodahkan.

Dálá dilis ii leat mearalodden, čáhcelodden ja njuorjjobivdu šat
ekonomalaš mávssolašvuohtan. Muhto monnečoaggin vuovdima váste gal
lea muhtun vuotnaássiide veahá ekonomalaš mávssolašvuohtan.

Boraspiriid 747  ja gazzalottiid 748  gal bivde duos dás, muhto dat bivdu
gal ii lean nu mávssolaš.

Olbmuid riekteoaidnu dáidda riggodagaide orru leamaš ahte dáid lei
dárbbašlaš geavahit jus galge oba birget ge. Sii leat atnán dan
friddja buorrevuohtan seammaládje go mearariggodagaid nai gitta
dássážii. Vaikko leat gal leamaš muhtun dábálaš njuolggadusat ja
mearrádusat dáid resurssaid geavaheapmái, de eai leat olbmot báljo
diehtán daid birra, ja eiseválddit leat unnán daid geavahan
duohtavuođas. Easkka maŋŋel soađi, go olbmot johtigohte eambbo ja
eanebut geavahišgohte báikki resurssaid, šattai almmolaš reguleren
dárbbašlažžan. Olggobealeolbmot eai čuvvon báikki servodagaid
čálekeahtes lágaid ja njuolggadusaid.

3.4.8 Sáivaguolásteapmi 749 

Sáivaguolásteapmi lei oktan johtalemiin okta váldoosiin Finnmárkku
dološ johtalanservodagain ovdal boazodoalu. Dan oaidnit ee. das go
siidda guovllus dávjá lei čázádat.

Sáivaguolásteapmi lea rievddadan báikkis báikái 1900-logus. Leat
erohusat sámi- ja dáččaássanguovlluin. Guollebivdovejolašvuođat ja
eará doaimmaid vejolašvuođat leat maid váikkuhan erohusaide.

Guovdageainnus bivde eanas bearrašat guliid 1900-logu ovddit
oasis. Nuohtit ja fierpmit heaŋgájedje juohke viesu
olggobealde. Čuovža 750  lei Guovdageainnus váldoguollin. Dan bivde
nuhtiin geasset. Bivdoneavvuid ja eará gálvvu dolvo jávregáddái
giđasdálvve. Guoli sáltejedje ja bidje eatnanvuolgođiide dahje
balsajekkiide 751  (jeakkit main lea girsi 752  birrajagi), dassážii go
dálvesiivvus sáhtte ruoktot geasehit. Muhtumat jotke guollebivdduin
čavčča ja dálvvi, juoŋastemiin 753 .

Traktor, meahccemohtorsihkkel ja muohtaskohter leat hearggi sadjái
boahtán fievrun guollejávrriide.

Olbmot borre olu guoli. Oallugat maid vuvde guoli. Muhtun muitaleaddji
muitala iežas dábálaččat láven geasehit 3000 kg sáltečuovžža
herggiin ruoktot juohke dálvvi. Dábálaččat doalvvui guliid Ruoŧa
Gárasavvonii ja vuvddii daid doppe. Olu Guovdageaidnulaččat vuvde
maid sáltečuovžža Supmii. Orru leamaš nu ahte eanas čuovžža
vuvde ránnáriikkaide.

Guollejávrriid fertejedje dikšut 754  vai doalahedje buori
čuovžahivvodaga jávrriin. Ee. lei deaŧalaš:

1Bivdit eará jávrriin. Go guolit unno ovtta jávrris, de
vuoiŋŋastahtte jávrri muhtun jagi vai guolit lassánit.  1Nuohti
geassit. Muitaleaddjit lohket dan hui deaŧalaš dikšunvuohkin.
1Oivošiid 755  ráidnet: Dan dahke muhtomin, jus bearaš dahje
bearrašat dušše ieža bivde jávrri.  1 Buođđun: Giđđat buđđo
oivošiid dain jávrriin main ledje badjelmeare vuskonat 756  ja
hávggat 757 , ja ráhkadedje ođđa gođđobáikkiid. Go guolli lei
gođđan (rásiid sisa coaganii), coahkudedje fas jávrri ja meađđemat
šadde goikásii ja billohuvve.  1Gilvit guliid ja veajehiid.

Dál dikšot jávrriid unnán dáinnalágiin, dađimielde go diehtit (NOU
1978: 18 A s. 176).

Bearrašiin orrot leamaš mearri guollejávrrit, ja atne daid iežaset
resurssaguovlun. Oallut Guovdageaidnulaččat muitalit alddiineaset
leamaš mearri guollejávrriid, čielgasit ráddjejuvvon
ránnáin. Earenoamážit atnet jávrriid dálu lahka dan dállui
gullevažžan. Muhto leat maid muhtun jávrrit mihá dobbelis, máid
atnet gullat muhtun bearrašiidda. Maŋimus soađi rájes unnugođii
guollebivdu Guovdageainnus. Muhto dál firbmot ja nuhttot ain oallugat,
ja bivdu orru lassánan maŋimus jagiid. Leat dikšugoahtán muhtun
jávrriid main leat bare olu guolit, vai šaddet buoret guolit. Seammás
barget vuskona ja hávgga jođihemiin, mat leat hui valjit.

Guovdageainnus ii lean ovdalaš áigge ovttas ge láigolihttu
jávrriide. Dat ledje sin geavahanguovllut máid ealáhusulbmiliin
bivde. Bivdui ledje báikki čálekeahtes lágat.

Lassin ealáhusguolásteapmái bivdet Guovdageainnus oallugat
astoáiggis. Muohtaskohter lea hui guovddážis
giđđaoaggumis. Rávdojávrrit geasuhit earenoamážit. Olu
Guovdageaidnulaččaide lea guolli biebmolassin.

Kárášjogas lea maid guollebivdu leamaš mávssolaš. Doppe lea leamaš
seammá riektedilli go Guovdageainnus, ja muhtun bearrášiin lea
leamaš geavahanriekti mearri jávrriide (NOU 1978: 18 A s. 179).

Eai doppe ge atnán olbmot dáid riggodagaid stáhta opmodahkan; dat lei
sin geavahanguovlu. Guovlluid geavaheapmi ealáhusulbmiliin lei dat mii
sidjiide lei mávssolaš.

Porsáŋggus lea sáivaguolásteapmi leamaš hui mávssolaš 1900-logu
ovddit oasis. Pomorgávppašeami nohkan orru váikkuhan sáivaguolásteami
lassáneapmái 1920- ja 30-jagiin vuotnaguovlluin. Porsáŋggus lei olu
ealáhusguollebivdu sihke geasset ja dálvet (NOU 1978: 18 A s. 169).

Porsáŋggus leat juohke gilisearvvis leamaš lunddolaš
guollebivdoguovllut. Guovllu siskkobealde leat bivdán gos háliidedje,
muhto jus muhtun juo lei fierbmume ovtta jávrris, de eai mannan earát
gal dohko fierbmut.

Porsáŋggus lea ain dál hui olu sáivaguolásteapmi, muhto ii leat nu
olu ealáhusbivdu go ovdal. Dál vudjet eanas muohtaskohteriin go
giđasdálvve oggot jieŋa nalde. Iskamat Porsáŋggus 1976/77:s (NOU
1978. 18 A s. 256) čájehit ahte stuora oassi suohkana álbmogis bivdá
jávreguoli borramuššan.

Muhtun vuoras Deanodatolmmái muitala ahte su mánnávuođa áigge ja dan
ovdal bivde eanas dušše borranguoli alcceseaset. Dalle eai jođihan
guoli gosage. Muhto 1928:s oaččui son ja muhtun earát, oktavuođa
Oslofitnodagain mii osttii buot guliid máid sii sáddejedje. Sis ledje
buorit bumbolfierpmit maiguin juoŋastedje go galmmii golggotmánus ja
dálvvi miehtá. Sis ledje 51 fierpmi anus iežaset guovllus. Sii bivde
ovtta ja ovtta jávrri. Go guolit vátno ovtta jávrris, de bivdigohte
nuppi jávrri. Sii bivde juohke jagi daid ovttahat jávrriid. Sii ledje
kárten jávrriid nu ahte dihte gokko guolit ledje. Eai sii bivdán dakko
gokko gođđoguolit ledje. Fertejedje unnimustá 2-3 olbmo fárrolaga go
bivde. Guliid geasehedje sabetgielkkáiguin vulos. Sis ledje máŋga
goađi bivdoguovllus. Dávjá bivde rievssahiid nai go ledje
guollebivddus. Sii dovdnejedje guliid gássaide oktan cuoŋomuohttagin
ja sáddejedje daid Osloi. Kássat ledje bordeguorbmin 758 
riddoruvttus 759 .

Muitaleaddjit muitalit ahte sii bivde iehčaneaset iežaset guovlluin
ja earát fas bivde earásajes. Ii sis gal lean makkárge láigolihttu
jávrriide. Olbmuid muittus lea álo leamaš dábálaš bivdit
ruovttudollui.

Dát lea ovdamearkan movt stuorrát bivde guliid vuovdima váste, muhto
dábálaččat bivde guoli alcceseaset ja veahá vuovdimi/lonohallamii go
nu heivii. Guolleriggodagaid geavahedje dáinnalágiin giliservviin gos
lei vejolaš, 1900-logu ovddit oasis.

Geasset gal lei sáivaguolásteapmi eambbo soaittáhagas
Deanodagas. Bivde go dárbbašedje. Go ledje lubmeme dahje
meahccelájuin, firbmo go lei vejolašvuohta.

Dál maid lea veahá guollebivdu vuovdima váste Deanodagas, muhto eanas
geasset. Olbmot lohket ealáhusguollebivddu váttisin dán áigge. Ii
báljo leat vejolaš oažžut láigolihtu jávrriide. Jus
ealáhusguolásteapmi galgá bures mannat, de ferte dovdat jávrriid ja
sáhttit bearráigeahččat daid. Jus earát maid galget fierbmut seammá
jávrriin, dagaha dat váttisvuođaid. Olbmot geat eai dovdda jávrri,
bidjet dávjá firpmiid vearu sadjái ja goddet gođđoguliid. Dat leat
heittot guolit, muhto leat dárbbašlaččat
lassáneapmái. Vuođđoealáhusa báikki ássit lohket iežaset massán dan
boares rievtti, ealáhusguollebivddu, boares geavahanguovlluin ja ahte
dál leat olggobealolbmot bivdime guliid sin ovddeš
bivdoguovlluin. Sii lohket maid guliid hedjonan dál dan ektui go dalle
go sis lei garra ealáhusguollebivdu.

Earenoamáš dilálašvuođain lea dál vejolaš lihttoláigohit
jávrefierbmun aktorievtti. Oaggut gal baicca lea juohkehaččas lohpi
maiddái lihttoláigohuvvon ealáhusbivdojávrrin.

Unjárggas maid muitaluvvo leamaš garra
jávrreguolásteapmi. 1900-álggus firbmo jávrriid dálveorohagain
siseatnamis. Sis ledje maid goađit guollejávregáttiin. Doppe muitalit
ahte juohke bearrašis lei iežas guovlu, sis ledje iežaset jávrrit,
máid bivde. Dáid árbejedje ii ge earáin lean ealáhusbivdu dain
jávrriin. Dát vuohki orru leamaš gitta maŋimus soađi rádjái.

Várjjatvuonbađa davábealde, Unjárgga guvlui, muitaluvvo ahte olbmot
lávejedje čakčageasi, go lájuiguin gerge, mannat Oardajávrái ja
Oardavuonjoga 760  bajágeahčái Báhcavuona suohkanii bivdit
dálveguoli. Lei dábálaš ahte eanas dan guovllu olbmot dahke nu. Sii
atne guovlluid iežaset resurssaguovlun. Maŋŋel go Báhcavutnii ja
Oardajávrri barttaguovlluide bođii luodda, lea sis váldon eret dát
vejolašvuohta. Muhtun bivdo- ja meahcástansearvi davábealde njárgga
lea lihttoláigohan čázádaga, nu ahte unjárgalaččat leat massan
ovddeš resurssaguovllu. Dál ožžot dušše lobi astoáiggebivdui nu
movt earát nai. Muitaluvvo ahte suohkanrádji lea dušše biddjon
beroškeahttá das geat guovllu leat geavahan. Báhcavuotnalaččat eai
geavahan meahcceriggodagaid seammá garrasit go Unjárgga sápmelaččat
dahke ovdal. Dál lea nappo Unjárgalaččaid ovdalaš deaŧalaš
resurssaguovlu šaddan njárgga davágeažeolbmuid vuoiŋŋastan 761 - ja
bartaguovlun.

Guovllut Várjjatvuona lulágeahčen, Gálotguovllus 762 , leat leamaš
suohkana olbmuid váldo guollebivdoguovlun ja leat garrasit geavahuvvon
1900-logus. Go biilaluodda bođii, barttaiguin ja johtolagain,
bivdigohte olggobealolbmot luotta lagamus jávrriin. Báikki olbmot leat
bággejuvvon dobbeliidda borranguoli viežžat.

Máŋggas lohket ahte 5 km-avádat fierbmungielddus guovddáš
biilaluottaid guovttebealde, lea maid gáržžidan ealáhusguolásteami
vejolašvuođaid gili lahka.

Sáivaguolásteapmi ealáhusbivdun lei dábálaččamus vuotna- ja
siseatnangiliin. Sállanis eai loga sáivabivddu leamaš
dábálažžan. Muhto lávejedje gal muhtomin bivdit, measta suohttasa
dihte, ja jus gottii guoli, de dat lei buorre. Buohkat ožžo bivdit
sihke priváhta eatnamis ja stáhta eatnamis. Easkka soađi maŋŋel gul
gáibidišgohte muhtumat aktorievtti guollebivdui iežaset eaiggáduvvon
eatnamiin, ja maŋŋel go ieža fárrejedje eret dain báikkiin.

Fálesnuoris bivde olbmot 1900-logu álggus veahá sáivaguoli
alcceseaset. Eai bivdán hupmanveara sáivaguoli ealáhussan, earret go
moadde bearraša Riehpponávžžis 763 .

Luossa-, valas 764 - ja guvžá765bivdu dain jogain ja čázadagain gos
dat leat, rievddada hui olu. Stuorit luossajogain lea bivdu guhkit
áiggiid juo lágiduvvon earenoamáš málliiguin. Váldojogat leat
Álttaeatnu ja Deatnu. Doppe leat eananeaiggádiin geat láddjejit vissis
meari, sierra vuoigatvuođat. Álbmotjoavkkut geat eai deavdde dáid
gáibádusaid, leat gal maid veahá bivdán. Sii geat oaivvildit
alddiineaset ollislaš vuoigatvuođaid, gohčodit duon suolabivdun. Ja
dat nuppit ges leat oaivvildan alddiineaset seammá vuoigatvuođaid
guollebivdui. 1984:s bođii Deanu luossabivdu áššin duopmostuoluid
ovdii. Doppe gáibidedje boazoeaiggádat ja muhtun earát geat eai
deavdde gáibádusaid, seammá vuoigatvuođaid go dain
earáin. Gielddariekti hilggui duomuinis dán gáibádusa njukčamánu
19. b. 1984.

Muhtun eará báikkiin gos leat jogat maidda luossa, valas ja guvžá
goarbmu, leat báikki olbmot bivdán nu guhká go olbmot leat ássan
doppe. Ovdamearkan dása lea Riehpponjohka masa 1900-logu álggus juo
lei muhtun hammerfeastalaččas láigolihttu. Doppe leat vuona ja
ávžži olbmot doloža rájes bivdán luosaid. Muhtun áddjá (badjel
70-jagi) muitala ahte mánnán lávii áhčis mielde bivdit joga. Sii
firbmo dávjá jorpmiin 766  ja geasehedje guliid heasttaskearruin
ruoktot. Orro unnán olbmot dan guovllus ja nappo unnán bivdit. Olbmot
dihte gal ahte johka lei lihttoláigohuvvon ja ahte sis lága mielde ii
lean lohpi bivdit dan. Muhto dát lei dološ resurssageavaheami vuostá,
ja seammás lei dárbbašlaš borramuša dábuhit.

Orru oppalaččat leamaš nu ahte johgátteássit bivde luosaid álkimus
vugiin. Dat lei borranguoli dábuheapmi, ii ge suohttasa dihte bivdin.

Várnjárgga jogain muitaluvvo leamaš seammalágan bivdu. Muhtun sámi
vuotnabáikkiin ledje unnit luossajohgátteássit gaskaneaset juogadan
bivovuoigatvuođaid iešguđet jorpmiin. Sii atne dasto dan
guollebivdobáikki alcceseaset gullat.

Kárášjogas muitalit leamaš viiddis ovttasbivddu ja luossajuogadeami
go buođuin bivde luosaid jogas (gč. kap. 3.4.2). Maŋimus soađi
rádjái rievddai dilli unnán.

Go geaidnojohtolat šattai, rievddai dilli ja dađistaga
lihttoláigohedje eambbo luossajogaid.

Ee. Porsáŋggus leat luossajohgátti eananeaiggádat duhtameahttumat
dainna go eai beasa firpmiin bivdit luosaid jogas.

Nu go dás jur ovdalaš namuhuvvon, de lei Riehpponjohka áigá
lihttoláigohuvvon. Oarje-Finnmárkku bivdo- ja meahcástansearvi
oaččui 1931:s láigolihtu dasa. Maŋŋel leat dikšon ja
bearráigeahččan joga. Danin heite oallugat bivdimis boares vuogi
mielde. Dál sii leat šaddan searvvi miellahttun. Earret
turistakoarttaid (oanehisáiggekoarttaid), de eai beasa earát go
searvvi miellahtut oastit koarttaid. Báikki olbmot geat háliidit
bivdit jogas, fertejit álggos searvat guollebivdosearvái miellahttun.

Lea dáhpáhuvvan ahte olggobealolbmot leat ožžon láigolihtu
čázádagaide, ja dávjá lea dat suhttadahttán báikki olbmuid. Muhtumat
oaivvildit ahte láigolihttu máŋgga dáfus lea báikki olbmuin váldán
báikki resurssaid eret, vrd. dan mii muitaluvvui Unjárgga birra dás
ovdalaš. Ovdal ledje báikki olbmot, johgátteássit, geat geavahedje
riggodagaid. Láigolihtu bokte geavahit dávjá olggobealolbmot daid.

Doppe gos báikki servviin lea láigolihtti čázádahkii, eai oro
suhttame nu olu láigolihtu geažil, muhto lea maid daddjojuvvon ahte
stuorit servviin leat eambbo návccat jođihit čázádaga dohkalaš
vugiin.

Oppalaččat lei sáivabivddus eambbo ealáhusárvu ovdalaš áigge go
dál. Lei vuotna- ja siseatnanássiid nubbin juolgin. Loguiguin gal lea
váttis čilget ealáhusa árvvu, muhto lea čielggas ahte dat lei
mávssolaš. Máŋggaládje lei sáivabivdu hearbevárrin 767 , jus eará
bargu lei dahje mearaguollejohtu, soite dan válljet jávrebivddu
ovdalii. Go pomorgávppašeapmi nogai 1914:s, dáiddii sáivabivdu
maŋŋel veahkehan oallugiid váddáseamos jagiid.

3.4.9 Luopmánat ja muorjjit

Muorjjit ja luopmánat ledje deaŧalaččat luondduruovttudoalus, ja
dain ožžo vitamiinnaid. Ovdal jahkečuođimolsuma vuvde unnán
murjjiid ja luopmániid. Murjjiid geavahedje eanas iežaset
ruovttudoalus. Maŋŋel vuosttaš máilmmisoađi 1920 birrasiid
šaddagođii luome- ja muorjejohtu. Muhto lei váttis riibadit murjjiid
ja luopmániid vuovdima váste. Porsáŋggus muitalit ahte boalvárat
luike olbmuide vuoššanlihtiid 768 .

Luopmánat leat deaŧalaččamus muorjjit Finnmárkkus. Buriid jagiid
čogge olbmot alcceseaset ja vel gávpeluopmániid. Dalle sáhtte
oažžut ruđa máid divdna dárbbašedje. Davvi-Várjjagis muitaluvvo
ahte olbmot muhtomin manne lubmet ovdal meahccelájuid, vai ožžo
ruđa veahkkeneavvuid oastit. Unjárggas muitalit maid olu ruđa dinen
buriid luomejagiid. Doppe lei dábálaš heasttain mannat lubmet
jekkiide mat ledje dobbelis. Sii geain eai lean heasttat, fertejedje
guoddit nođiid.

Maŋŋel maŋimus soađi lea dilli earáhuvvan. Luomejohtu lea
buorránan. Olu báikkiin čogget buohkat bearrašis luopmániid go lea
luomejahki. Maiddái dán áigge lubmen lea buorre dienasgáldu
luomejagiid. Eanas ruovttudoalut čogget iežaset atnui. Leat
vuosttažettiin vuođđoealáhusaid olbmot geat vuovdima váste čogget.

Ovdalaš áigge lei heasta fievrun go lubmet manne. Dál lea biila,
traktor ja meahccemohtorsihkkel boahtán sadjái. Nu sáhttet olbmot
beassat guhkkinguovlluide gos ovdal eai lubmen.

Ovdal go biilaluottat bohte ja eai lean vel biillat buohkain,
ráđđejedje báikki olbmot ieža guovlluid. Báikki servodagas orrot
luopmánat leamaš searveriggodahkan. Muhto eai láven mannat čoaggit
nuppi olbmo uvssa ovdii. Unjárggas muitalit ahte báikki servodaga
bearrašat ledje juogadan luomejekkiid gaskaneaset. Buohkat
doahttaledje dan.

Eará muorjjit máid čogge ja ain čogget, leat joŋat, sarrihat ja
čáhppesmuorjjit.

Earenoamážit leat joŋaid vuovdán oalle olu. Máŋgga báikkis muitalit
gávpotolbmuide vuovdit joŋaid. Muhtun báikkiin čogge sarrihiid nai
vuovdima váste, muhto daid gal leat eanas geavahan iežaset
ruovttudoaluin. Muhtun báikkiin ledje čáhppesmuorjjit oalle
deaŧalaččat. Dan atne ee. juhkanmáihlin 769 , seaguhuvvon
suvrramilkkiin.

Ovdalaš áigge čogge boskka ruovttudoalu atnui. Muitalit ee. ahte dan
butnjo guolevuojas ja borre. Das ledje hui olu vitamiinnat.

1976/77 iskamiin Guovdageainnus ja Porsáŋggus (NOU 1978: 18 A s. 254)
muitalit ahte eanas báikki olbmot geavahit muorje- ja
luomeriggodagaid. Dáidá seammalágan dilli Finnmárkkus muđui, go dan
guovtti suohkanis.

1977 eananvuovdinlága rievdademiid bokte lea vejolašvuohta addit
giliide vuosttašrievtti 770  luopmániidda mearriduvvon guovlluin
gilis. Dát lea hui unnán čađahuvvon. Vuosttažettiin leat muhtun
gilisearvvi siskkit riikkageaidnoguoras gaskal Kárášjoga ja
Guovdageainnu ožžon dákkar rievtti (gč. maid kap. 3.29.)

Juohke sajes oaivvildit báikki olbmot iežaset olggobealeolbmuide
massán luopmániid luottáid ja giliid lahka, maŋŋel go biilaluottat
ja biillat bohte. Báikki olbmot šaddet olu báikkiin mannat
luomejekkiide dobbeliidda. Sii muitalit maid ahte olbmot čogget olu
čurruid 771 , ja dat lea bahá. Buot báikki olbmot atnet
luomeriggodagaid giliid ealáhusvuođu lunddolaš oassin.

Olu báikkiin, ee. Porsáŋggus ja Fálás, lohket olbmot ahte olu bohccot
dagahit unnit luopmániid. Sáhttá leahket nu ahte luopmánat
duolmmahallet doppe gos olu bohccot leat ovtta sajes, earenoamážit
áideguorain (gč. maid kap. 7.2).

3.4.10 Gámasuoinnit

Ovdalaš áigge ledje gámasuoinnit dárbbašlaččat eanas
Finnmárkulaččaide. Čázehat ledje deaŧalaš juolgesuodjin gitta
1950-jagiide, sihke vuotnaguovlluin ja siseatnamis. Dál leat dušše
muhtun boazoeaiggádat ja muhtumat siseatnan ássiin mat atnet
gámasuinniid (gč. kap. 2.5.11).

Čakčageasi čuhppe jekkiin gámasuinniid, máid goikadedje. Juohke
bearrašis lei iežas suidnenbáiki. Unjárggas muitalit ahte muhtun
bearrašat lávejedje juogadit ovtta suidnenbáikki. Muhtun eará fas
muitala ahte sii čuhppe suinniid johgáttes, ja njeallje bearraša
juogadedje báikki. Ledje čielga rájit máid buohkat
doahttaledje. Gámasuidnen lei lunddolaš riektin buot giliássiide, ii
ge oktage jurddašan makkárge eiseválddiin jearrat
lobi. Boazosápmelaččat geain ii lean vejolašvuohta suidnet, sáhtte
muhtomin dáloniin oastit dahje lonohit gámasuinniid
ee. bohccobiergguin (gč. kap. 2.5.11). Boazosápmelaččat ja dat
dálonat geat vel atnet suinniid, suidnejit dál dušše iežaset atnui.

3.4.11 Golgi dimbarat ja riehkit

Golgi dimbariid ja rihkiid čohkkejedje vuotnagáttiin, muhto eanas
čohkkejedje olgolis. Dát ledje anolaččat ja geavahuvvojedje sihke
huksenávnnasin ja boaldámuššan. Buohkat geat sáhtte, čogge golgi
dimbariid ja rihkiid. Riehkkegubat gulle dan olbmui gii lei čohkken
daid, ja lei measta "jápminsuddu" váldit dáid. Maŋimus jagiid lea
šaddan fas eambbo dábálažžan rihkiid čohkket
boaldámuššan. Riehkit mat rivdet gáddái, gullet
eananeaiggádii. Stáhta ii leat gal viggan ge alcces oamastallat daid.

3.4.12Goađit/ealáhusbarttat

Jus galge sáhttit geavahit meahcceriggodagaid nu go guoli,
meahcielliid ja murjjiid/luopmániid, fertii leahket dálkki suodji
duoddaris. Ovdalaš áigge lei dušše goahti danin. Maŋimus jagiid
lea šaddan dábálaččat hukset ealáhusbarttaid. Meahccegiettit ledje
muhtomin 3 beanagullama ruovttus eret. Ládjogoađit ledje
dárbbašlaččat sihke lájuid áigge ja go fuođđara galggai
dálvesiivvus ruoktot geasehit. Giliolbmot ceggejedje danin gođiid
iežaset resurssaguovlluide. Muhtun muitaleaddji muitala ahte ovdal
soađi, go garrasit geavahedje meahcceriggodagaid, ledje goađit buot
jávregáttiin. Muhtun sáivabivdi ja meahcásteaddji, muitala iežas
ceggen ja divodan 5-6 goađi. Sus gii goađi huksii, lei
vuosttašriekti geavahit dan, muhto goahti lei rabas buohkaide.

Olbmot atne gođiid bivdo- ja guolástanguovlluin dárbbašlaš
ealáhusvistin. Lei lunddolaš riekti cegget goađi iežas
resurssaguvlui, ja dasa dieđusge eai jearran lobi. Eanas dain gođiin
máid ovdalaš áigge, ovdal 1950, ceggejedje, meahci ealáhusdoaimmaid
váste, leat dál dušše bázahusat vel. Dál leat gáržžidan
goahtehuksema ja dušše ealáhusdoaimmaid váste lea vel lohpi cegget
dakkar gođiid. Dat galget leahket rabas ja buohkat galget sáhttit
geavahit daid.

Muhtun muitaleaddjit oaivvildit dálá dilis dan
veadjemeahttumin. Muhtunis sis lea goahti stuora jávregáttis ja
muitala ahte measta álo leat olbmot doppe guolástan- ja
bivdoáigge. Giđđat čoahkkanit dohko skohtervuoddjit geat oggot,
geasset fas guollebivdit ja čakčat eará bivdit. Buohkat nuoskkidit
ja boldet su muoraid. Ii oba sáhte ge čorget goađi ja goađi luhtte,
ja geavahit dan nu go galggašii, jus ii lásse dan. Son oaivvilda gal
ahte boares vieru mielde galggaše goađit leahket rabas, muhto atná
veadjemeahttumin doalahit čorgadin doppe. Olbmot geain ii leat
ealáhusdoaibma meahcis, huksejit olu gođiid lobihemet. Dát adnojuvvo
hui bahán, danin go dat gáržžida sin ealáhusvuođu geain meahcci lea
ealáhussan.

Maŋimus jagiid mannolat lea dagahan ealáhusbarttaide dárbbu. Lea
váttis, dahje veadjemeahttun, earuhit ealáhusbarttaid ja
astoáiggebarttaid. Eananvuovdineiseválddit leat čavgadit gieđahallan
bartahuksemiid. Sii gáibidit čielgasit bartta duođaštuvvot
dárbbašlažžan ealáhussii. Muitaleaddjit geain meahcásteapmi lea
ealáhussan lotnolasat eará ealáhusaiguin, guolástemiin, eanandoaluin
jna., lohket measta veadjemeahttumin iežaset beassat ásahit
ealáhusbartta. Nuppe dáfus sii dihtet boasttogeavaheami vára. Sii
goitge oaivvildit ahte go eará ealáhusat leat beassan ovdánit ja
ođđamállet ealáhusvisttid ásahit, de galggaše sii geain
meahcásteapmi lea ealáhussan, oažžut seammá vejolašvuođa.

Eara ealáhusbarttat mat leat leamaš, leat barttat vuotnagátte
luossabáikkiin. Dákkar barttat leat leamaš dárbbašlaččat
luossabivddus. Eanandoalu ja meahcástanealáhusa olbmot lohket
boazodoalu leamaš vuostá, eai ge leat ipmirdan ealáhusbarttaid
dárbbašlašvuođa.

3.4.13Álbmoga riggodatgeavaheapmi ja dan váikkuhus báikki olbmuide

Eanas Finnmárkku báikki olbmot ráđđejedje riggodagaid ieža ovdal go
biilageainnut ráhkaduvvojedje ja biilladoallu ovdánii 1950-jagiid
loahpas. Dušše soames olggobealolmmoš finai dain guovlluin. Muhto
muhtun báikkiid riggodagaid geavahišgohte čoahkkebáikeássit
1930-jagiid loahpas juo. Ovdamearkan lea Riehpponávžži vuolágeahči,
gosa hammerfeastalaččat huksegohte barttaid. Biillat ja biilaluottat
bukte eambbo olbmuid guovlluide. Olggobealolbmot gilvališgohte báikki
olbmuiguin riggodagaid nalde.

Ovdalis lea juo muitaluvvon ahte olggobealolbmot ožžo láigolihtu
luossačázádagaide ja hehttejedje báikki olbmuid bivdit daid nu go
ovdal ledje dahkan. Olggobealolbmot čogget dávjá murjjiid/luopmániid
luoddaguora. Muitaleaddjit Fálesnuoris muitalit ahte ovddemustá leat
Hammerfeastta olbmot mat čogget suohkana murjjiid/luopmániid. Ieža
sii fertejit dobbeliidda mannat murjet/lubmet (gč. maid. kap. 7.7).

Sállanis muitalit ahte ovdal sii ráđđejedje murjjiid/luopmániid
ieža, muhto dál bohtet hammerfeastalaččat čoaggit daid. Muhtun
vuoras porsáŋgulaš muitala ahte ovdal ledje dušše oahpes olbmot
luomejekkiin, dál fas leat dušše vierroolbmot. Unjárggas muitalit
maid seammá dili. Báikki olbmot bággejuvvojit mannat dobbeliidda
lubmet/murjet. Sis-Finnmárkkus lea seammá dilli. Doppe leat gal 1977
rájes moadde luomejeakki várrejuvvon gili ássiide (gč. kap. 3.4.9).

Sáivaguolástemiin ja bivdduin lea sullii seammaládje go
lubmemiin. Jávrriid gos báikki olbmuin lei ealáhusguolásteapmi, bivdet
dál olggobealolbmot. Olbmot geat garrasit bivde ealáhussan, muitalit
ahte ealáhusguollebivdu ja álbmoga bivdu, earenoamážit fierbmun, eai
soaba unnit jávrriide oktanis. Eará muitaleaddji muitala ahte
Lágesvuona ja Deanuleagi guovllus lea dápmot nohkagoahtán. Váldosivvan
lea su oaivila mielde go astoáiggebivdit oggot jogain gosa dápmot
manna gođđat. Muitalit ahte bivdet olu dápmotveajehiid jogažiin ja
jogain. Sis-Finnmárkkus, gos čuovža lea eanemusat ja unnit dápmot ja
rávdu, eai leat nu olu astoáiggebivdit ja nappo lea unnit gilvu.

Muhtun muitaleaddjit muitalit ahte leat "jurdilkeahttá rámpon mediain"
Finnmárkku guollejávrriid, ja muhtun guovlluide lea dat čuohcan
bearehaga.

Bivddu birra ges muitalit báikki olbmot ahte eará guovllu
rievssatbivdit báhčet rievssatčivggaid čakčat. Muhtumat oaivvildit
dan bahán maid danin go bessosat 772  bieđganit ja rievssahat ballájit
eret muhtun guovlluin. Sállanis muitalit maid ahte "mediarámpon" lea
geasuhan olggobealolbmuid dohko mat bivdet rievssahiid gilis, máid
báikki olbmot eai goassege ieža leat dahkan. Go ruoktot vulget, de
leat dievva rievssahat mielde. Báikki olbmuide lea dat
suhttadahttin. Muitalit ahte Sállanolbmot hupmet "ovdal ja maŋŋel NN
áiggi" birra. NN lea mediabargi gii lea olu rámpon Sállana buorren
bivdoguovlun. Sii oaivvildit ahte dat garra bivdu mii muhtun jagiid
lei doppe, unnidii rievssathivvodaga.

Sii geat barget sávzzaiguin ja bohccuiguin, oaivvildit ahte
rievssatbivdu beatnagiiguin lea bahá ja dagaha váttisvuođaid
sidjiide.

Boazodoallit lohket buot bivddu čakčat bohccuid čakčaorohagas
bahán, danin go buktá váttisvuođaid ja njuolgut vahágahttá
boazodoalu.

Báikki olbmot, goit sii geat leat vuođđoealáhusain, leat
oppalaččat vuostemielas olggobealolbmuid bartahuksemii. Dán leat
oaidnán ee. siseatnansuohkaniid oainnuin go bartaáigumušaid ja
bartahuksema birra lea sáhka. Sii lohket ahte bohtet eambbo olbmot
guovlluide ja šaddá dađistaga eambbo gilvu riggodagaid
nalde. Muitalit iežaset ráđđen riggodagaid iehčaneaset, ja dál
leat olggobealolbmot mat návddašit daid. Lohket maid ahte
bartaguovllut leat eanas luoddaguorain, gos bartaeaiggádat geavahit
guovlluid gosa álkimus lea beassat. Nappo bággejuvvojit báikki olbmot
mannat dobbeliidda (gč. maid kap. 7.7). Riehpponávžži lohket dál
oalát šaddan dušše hammerfeastalaččaid resurssaguovlun.

Meahccevuodjin mohtorfievrruiguin lea eará váttisvuohta. Muitalit
muhtun guovlluin issoras olu vuodjima, mii čuohcá resurssaide. Beare
oallugat háliidit návddašit daid, ja dát čuohcá sidjiide geain
luondu lea ealáhussan. Olu suohkaniin leat láhtut ruossut rássut,
muhto goitge vudjet olu láhtuid olggobealde. Dat gal lea bahá. Báikki
ássit lohket boazodolliid dávjá vuodjit dárbbuhemet
mohtorfievrruiguin, sihke geasse- ja dálvesiivvus. Oallut báikki
olbmuid mielas lea heittot go olggobealolbmot bievlan vudjet
meahccebiillaiguin ja mohtorsihkkeliiguin duottarjávrriide. Lea dihto
ášši ahte olu mohtorfievrovuodjin Finnmárkku mehciin čuohcá lundui
ja ealáhusvuđđui. Lea duohtavuohta ahte oallugiin lea dakkár oaidnu
mohtorfievrovuodjimii ahte mus galgá lohpi mohtorfievrruiguin vuodjit
meahcis, muhto earáin ii galgga.

1976/77:s iske Guovdageainnus ja Porsáŋggus álbmoga
meahccegeavahanoainnu (NOU 1978: 18 A s. 257-261). Das daddjo
čielgasit ahte meahcceriggodagaid berrejit dušše guovllu ássit
geavahit.

3.4.14 Leat go báikki olbmuin mat leat vuođđoealáhusain, makkárge
3.4.sierrarievttit 773  meahcceriggodagaide?

Oanehaččat daddjon lea čuovvovaš dilli:

1Siseatnamis ja vuotnaguovlluin leat meahcceriggodagat geavahuvvon
ealáhusulbmiliin dássážii. 1950 rádjái geavahedje riggodagaid
garrasit. Muhtun riggodagaid geavahit mihá unnit dál, ja muhtumiid
geavahit seammá olu ealáhusulbmiliin ja gilvvus astoáiggedoaimmaiguin.
1Buot Finnmárkulaččain leat seammá vuoigatvuođat
meahcceriggodagaide.  1 Fylkka olggobealolbmuin leat, earret fierbmuma
ja lubmema, seammá vuoigatvuođat meahcceriggodagaide go Finnmárkku
ássiin.  1Ii ovttage eará Norgga guovllus leat álbmogis seammá friddja
meahcceriggodatgeavaheami vejolašvuohta go Finnmárkkus.

Dán dilálašvuođa ártan sáhttet ee. leahkit:

1Báikki olbmot elle eará luonddudilálašvuođain go olbmot lullelis.
1Báikki olbmuin lea danin leamaš eará riekteoaidnu go dat mii lei
lullelis, ja ii dat leat ovttatmanu sáhttán heivehuvvot dahje ii leat
geahččaluvvon ge heivehuvvot dáčča lágaide mat álggos
ráhkaduvvojedje riikka lulit osiide.  1 Báikki olbmot leat iehčaneaset
ráđđen riggodagaid ja ássan sierra sajes, dassážii go johtaleapmi
ja buoret birgejupmi rabai eatnamiid álbmogii. Danin sii eai atnán
dárbbašlažžan bargat sihkkarastit iežaset ovddeš geavaheami
vuoigatvuohtan.  1Giellaerohusat leat dagahan guhkes gaskka
stivrejeddjiid ja stivrejuvvomiid gaskal.  1 Eiseválddit eai leat
doarvái bures dovdan báikki servodagaid riekteoainnuid ja čálekeahtes
lágaid ja njuolggadusaid.  1 Dávjá leat sii geat báikki olbmuid ovddas
leat hupman, leamaš eiseválddit. Eai sii leat álo sáhttán dahje
háliidan muitalit báikki olbmuid iežaset oainnu.  1 Báikki olbmuid
meahccegeavaheapmi lea leamaš árbevirolaš geavaheami vuođul, ii ge
eatnama eaiggáduššanrievtti 774  vuođul.  1 Maŋimus jagiid leat
eatnasat riddo- ja čoahkkebáikki ássiin geat ovdamuniid leat ožžon
dilálašvuođain, biehttalan addimis vuoigatvuođaid sidjiide geat
ealáhusas geavahit meahcceriggodagaid, maidda sii (ealáhusbargit)
alddiineaset oaivvildit vuoigatvuođa.  1 Riddo- ja vuotnaguovlluid
sámi álbmot ii leat beroštumiidisguin olahan gosage servviid bokte
(ee. bivdo- ja guolástusservviid) mat leat ovddidan eanandoalu- ja
meahcástanberoštumiid.  1 Meahcástansuorggis 775  ii leat leamaš
makkárge nevvohat 776  riggodagaid ealáhusgeavaheddjiid beroštumiid
vuhtii váldimis.  1 Meahcástansuorggi nevvohat lea vuosttažettiin
heivehuvvon álbmoga beroštumiide (bivdo- ja guolástansuorgái 777 ).

Earret boazodolliid, leat Finnmárkku meahci ealáhusgeavaheddjiin unnán
dahje eai oba ge, sierravuoigatvuođat meahcceriggodagaide. Sin
ealáhusat leat nappo hejot suodjaluvvon. Lea gal nu ahte ii leat
dušše Finnmárkkus resurssagilvu gaskal álbmoga ja báikki
olbmuid. Muhto dán fylkkas čuohcá gilvu garrasit báikki olbmuide main
meahcceriggodagat leat birgenláhkin dahje lassiealáhussan.

3.4.15Vuotnabivdu

Finnmárkku vuotnaássiide lea mearra ja mearragáttit leamaš ásaidumi
vuođđun. Sii ožžo mearas borramuša, ruđa ja šibihiidda
fuođaroasi. Dan áigge go vuotnasámigiliid ássit johtaledje áigodagaid
mielde, mearridedje guollebáikkit áigodatássansaji, earenoamážit
geasset. Go olbmot 1800-logu maŋit oasis eambbo ja eambbo válljegohte
birrajagi ássanbáikkiid, mearridedje báikki guolástanvejolašvuođat
eanemusat ássanbáikki.

1900-logu álggus, go lei pomorgávppašeapmi, lei sáidebivdu
deaŧalaččamus bivdu vuotnaguovlluin. Ruoššagávppašeami nohkamiin
nogai maid geassesáidebivdu. Eai jođihan šat sáiddi.

Soahtegaskaáigi lei váttis áigin vuotnaguovlluid sámi
ássiide. Guolástusa ovdáneapmi gáibidii stuorit fatnasiid ja
bivdoneavvuid, ja mearrasápmelaččain eai lean ruđat oastit
daid. Sii rahče juo dábuhit ruđa beaivválaš goluide. Sis lei heajos
birgejupmi. Stuora fatnasiidda gáibiduvvojedje eanet olbmot. Dat lei
váttis, go olbmot ásse bieđgguid. Danin lei ruovttubivdu
deaŧalaččamus. Das bođii gal borramuš bearrašii, muhto ruhta ii
báljo boahtán. Nu šadde oallugat gávpeolbmái vealgugassan, ja
fertejedje sutnje doalvut guliid.

Sii livčče dinen mihá eambbo jus livčče goikadan guliid ja easkka
3-4 mánu maŋŋel ožžon mávssu, dan sadjái go varas guoli
vuovdit. Muhto danin go mearrasápmelaččat álo ledje ruhtaheađis, de
eai sáhttán dan dahkat. Mearrasámiálbmogii eai boahtán ávkin
guolástusaid ekonomalaš ruhtadoarjagat maŋŋel vuosttaš
máilmmisoađi. Mearrasápmelaččain lei dávjá smávva eanandoallu ja
danin eai adnojuvvon sii guollebivdin. Nubbi ášši lei vel dat go
guolástuslávdegottiin 778  ja suohkanstivrrain ledje eanas dáččat. Sis
lei dadjamuš doarjjajuohkináššiin (Falkenberg 1941: Bosettinga ved
Indre Laksefjord i Finnmark (Siskkit Lágesvuona ássan Finnmárkkus).

Sáidebivdu ii lean nu deaŧalaš soahtegaskaáigge. Go buorebut
jođihišgohte sáiddi maŋŋel maŋimus soađi, buorránii dát. Dál
oaivvildit oallugat muitaleddjiin ahte aktiivvalaš bivdoneavvut
vuonain leat unnidan sáidehivvodaga. Muhtun muitaleaddji guhte ieš
lea sáidenuhtiin bivdán, muitala ovdal leamaš dakkár valji ahte
fertii ohcat báikki vai eai darvánan nu olu nuohttái, ja dál ii báljo
oaččo vuoššanguoli.

Dorskebivdu. Dálvet bivdet dorski mii boahtá vuonaide gođđat. Dát
bivdu lea deaŧalaš sidjiide geain lea ruovttubivdu
vuonain. Juohkesajes muitalit dorskesiigama hirbmosit vátnon. Earát
bivdet guliid ovdal go dat ollejit vuonaide. Sii oaivvildit maid ahte
dál leat smávit guolit go ovdal. Porsáŋggu muitaleaddjit muitalit
ahte jus sii livčče 1984:s bivdán seammá stuoračalmmat nuhtiin go
10-15 jagi ovdal, de eai livčče goddán ovttage guoli. Juohke sajis
oaivvildit olbmot ahte aktiivvalaš bivdoneavvut ja earenoamážit
snoranuohtti, gurrejit vuonaid. Vuotnabivdit deattuhit ahte
snoranuohtit maid billistit eanet guollešlájaid
gođđobáikkiid. (Muhtumat oaivvildit snoranuohti passiiva
bivdoneavvun, muhto dás ja maŋŋelis gohčoduvvo snoranuohtti
aktiivvalaš bivdoneavvun).1900-logu álggus ii lean snoranuohtti
stuorit go ahte guollebivdit gudde dan gieđa vuolde. Dan geavahedje
unna fatnasaččain. Ovdáneapmi lea dagahan ahte sihke nuohtit ja
fatnasat leat šaddan stuoribun. Snoranuohtti lea gehppes ja álkis
veahkkeneavvu. Dan dihte sáhttá dan ráhkadit stuorisin ja
buorrendoaibmin 779 . Olbmot oaivvildit ahte jus vuotnabivddu galgá
doalahit buorren, ferte vuonaid ráfáiduhttit aktiivvalašbivdoneavvuid
vuostá. Ii leat doarvái dálá 1984 vuotnaráfáiduhttimiiguin mat leat
muhtun vuonaide. Deanus lohket ráfáiduhttinmearrádusaid njuorjju
geažil čuohcan hejot, danin go njuorju lea baldán dorski
čiekŋalasaide ráfáiduhttinráji olggobeallái. Doppe leat
snoranuohttefatnasat bivdán dorski. 1984:s leat veahá divodan
ráfáiduhttinavádaga Deanuvuonas. Leat sirdán ráfáiduhttinráji
olgolebbui ja dat lea eambbo vuotnabivdiid gáibádusaid mielde.

80-jagiid loahpas dássážii leat ee. snoranuohtti ja reahkanuohtti 780 
veahá teknihkalaččat divoduvvon ja buoriduvvon. Seammás leat
buorebut bearráigeahččagoahtán ahte guollebivdu doaimmahuvvo
dohkálaš vuogi mielde. Dát doaimmat leat váikkuhan bures
vuotnabivdui.

Stuoravuonas Lágesvuonas muitalit olbmot ahte ovdal dulvadeami doppe
lei vuonas jiekŋa ja buorre dorskejuoŋasteapmi. Maŋŋel dulvadeami
jávkkai jiekŋa ja snoranuohttefatnasat bohte vuona sisa ja bivde buot
dorski. Báikki álbmot massii dáinna lágiin riggodaga almmá makkárge
buhtadusa haga.

Giđđadorskebivdu lea dorskebivdu go čuvvot šávšša jur vuonaid
sisa. Ovdal lei hui olu dákkar bivdu ja olu olggobealolbmot oasálaste
dás. Vuotnaássit bivde gal maid, muhto sis ledje dušše smávva
fatnasat. Danin válde dávjá barggu 781  eará fatnasiin dahje ledje
mielde guollebargin. Siseatnamis, ee. Kárášjogas, muitalit leamaš
oalle dábálažžan ovdal maŋimus soađi, ahte dábálaš nuorat manne
guollebivdohápmaniidda ja oasálaste giđđadorskebivddus. Dát
guollebivdu rievddadii veaháš dađimielde go man nuorttas dahje
oarjjás guollesiigan lei. Nu go eará ge, lea dát bivdu nai earáhuvvan.

Sihke muitaleaddjit ja áhpedutkit lohket dárbbašlažžan čavget
Barentsábi guollebivddu sihkkarastit dorskehivvodaga ja nappo
Finnmárkku ássama.

Sallit lea maid álo leamaš mávssolaš vuotnaássiide, muhto ovdal lei
váttis jođihit salliha. Muhtumiin lei bálkestannuohtti 782  mainna
sáhtte olu bivdit.

1930-jagiin ledje muhtomin seahkkanuohttunfatnasat, skeittát ja
gálvofatnasat 783  suokkisin guliid bivdime dahje sallihiid oastime
vuonain go buorre bivdu lei. Dát ledje measta aivve
olggobealfatnasat. Báikki olbmot sáhtte veahá dinet go barge daidda
dahje go ožžo gáddeoasi 784  gáddenuohttestákku ovddas (Falkenberg
1941: Bosetting og befolkning i indre Laksefjord (Siskkit Lágesvuona
ásaidupmi ja olbmot)). Maŋimus soađi maŋŋel bivde olggobeale
sáikofatnasat 785  salliha hui garrasit. Muitaleaddjit lohket dán bivddu
gurren sallihiid vuonain, ja válde vuotnaássiin riggodaga mii sidjiide
lei leamaš hui mávssolaš.

Olbmot lohket salliha fas boahtán dál (1984), ja sii oaivvildit dan
fas gierdat bivdit passiiva bivdoneavvuiguin. Buohkat lohket ahte jus
sáikonuhtiiguin fas bivdigohtet salliha vuonain, de gal sallihat
nohket dakkaviđe ja nappo vahágahtášii dat vuotnaássiid.

Bálddis. Vuotnaássiide lei bálddis hui deaŧalaš
borramušriggodat. Dan bivde álo dálvviniestin. Oallugat dinejedje
ruđa báldáin. Dál lea badjelmeare bivdin ja aktiivvalaš
bivdoneavvuiguin bivdin measta veadjemeahttumin dahkan báldá goddit.

Finddar 786 . Findarat leat lassánišgoahtán fas maŋimus jagiid, muhto
lea heajos johtu dasa. Buoret johtu váikkuhivččii oalle bures
vuotnaássiide.

Guvžá ja valas lea olu báikkiin leamaš ruovttudoalu
borranguollin. Muitalit ahte guvžá jávkkai sallihiin oktanis, muhto
dat maid lea veahá lassánan maŋimus jagiid.

Áhkalakkis. Ovdal bivde oalle olu áhkalaggá. Vuoivasis šattai olu
lieksi.

Njuorju. Doloža rájes juo lea njuorju leamaš deaŧalaš, sihke
fálkka, bierggu ja náhki dáfus. Dealljá787 mii márai Nuorta-Finnmárkku
vuonaide 80-jagiid álggus, lea Ruoššain ovttasráđiid ráfáidahtton
bivdoguovlluid olggobeale. Ii leat lohpi njuorjju báhčit ábis. Báikki
njuorjošlájat leat ráfáidahtton geassejagis. Lohket 1980-álgojagiid
garra njuorjomárrama dagahan buot guollebivddu ovdii. Dasalassin go
njuorju borrá guliid ja billista bivdoneavvuid, de lea dat olu
sismáđuid lađasin. Sismáđut billistit guliid ja dan
cuohpa. Oallugat atnet áibbas dárbbašlažžan rievdadit lága nu ahte
vuonaid njuorjohivvodaga sáhtášii unnidit.

Maŋŋel 1985 lea dealljáváttisvuohta unnon Finnmárkku vuonain. Muhto
ain sáhttet muhtun jagiid leahkit váttisvuohtan Várjjagis ja
Deanus. Ránesnjuorju 788  lea maid lassánan 1980- ja 90-jagiin, muitala
Finnmárkku guolástushoavda. Dat lea ee. dagahan Deanu ja Porsáŋggu
guollebivdiide váttisvuođaid.

Luossa. 1900-jagiin juo lei luossa hui deaŧalaš vuotnaássiide. Go
pomorgávppašeapmi nogai, šattai luossa vel
mávssolaččat. Gáidánuohtti lei deaŧaleamos bivdoneavvu. Nuohtti lei
divrras oastit, muhto muhtumat ráhkadedje ieža nuhtiid. Ovdal sáhtii
láigohit stáhta eatnamis nuohttebáikki, lensmánni bokte. Dál sáhttá
Eananvuovdinkantuvrra bokte oažžut luossabáikki mearriduvvon
njuolggadusaid mielde. Oallugat geain leat lotnolasealáhusat, eai
oaččo luossalobi jus lága galgá bustávalaččat dulkot. Sii lohket
danin dárbbašlažžan ahte iešguđet lotnolasealáhusaid olbmot
beassagohtet luosaid bivdit.

Go pomorgávppašeapmi nogai, lei olu Finnmárkku sámi vuotnaássiid
luossabivdu áidna ruhtadienasgáldun geasset. Dálá luossavuonain lea
dát bivdu deaŧaleamos dienasgáldun oallugiidda geat ásset doppe,
oaivvildit máŋggas muitaleddjiin. Deanodagas lea measta buot
ruovttudoaluin luossabáiki. Doppe leat muitaleaddjit lohkan iežaset
dinet measta beali jahkebálkkás geassemánuid
luossabivdduin. Iešguđet báikkiid luossabivdit lohket ahte
luossabivddu dienas dáidá leahkit veahá stuorit go statistihkain
lea. Olbmot lohket ovdalaš áigge leamaš eambbo luosa vuonain ja
jogain. Seammás go luossagolgadeapmi gildojuvvui, oaniduvvui maid
luossabivdoáigodat roahkkefirpmiin 789  ja gáidánuhtiin. Gáidánuohttun
lea lobálaš 15.5. - 4.8. - áigodagas. Roahkkefierbmun lea lobálaš
1.6. - 15.7. - áigodagas.

Muhtun čázadagain (ee. Leavnnjajogas ja Rávttošjogas Porsáŋggus)
leat eananeaiggádat gildojuvvon luosaid nuohttut, nu go ovdal leat
dahkan. Dát gáržžideamit leat oktan basiráfáiduhttimiin, gáržžidan
luossabivddu jogain ja vuonain, luossahivvodaga suodjaleami dihte.

Luossagolgadeapmi olggobealde Oarje-Finnmárkku, man oallugat atne
vahágin luossahivvodahkii, bissehuvvui 1987:s.

Luossagolgadeami bokte bivdu olggobealde Finnmárkku lassánii 8 000
kg:s 1976:s 218 000 kg:i 1981:s, muhto bivdu eará bivdoneavvuiguin, ja
jogain, gal unnui. Muitaleaddjigáldut muitalit ahte luossa máid
golgademiin bivde lei smávit go luossa máid godde vuonain ja
jogain. Lei oainnat ovddemustá diddi 790  máid golgademiin godde.








Tab. 3-4: Luossabivdologut muhtun jagiid:

Jahki Golgadeapmi Roahkkefierbmi - gáidánuohtti Jogain Oktiibuot 1981
218 000 kg 109 000 kg 79 000 kg 405 000 kg 1980 183 000 kg 148 000 kg
98 000 kg 429 000 kg 1979 145 000 kg 111 000 kg 88 000 kg 344 000 kg
1978 14 000 kg 66 000 kg 103 000 kg 183 000 kg 1977 48 000 kg 182 000
kg 142 000 kg 372 000 kg 1976 8 000 kg 196 000 kg 214 000 kg 418 000
kg 1975 2 000 kg 187 000 kg 248 000 kg 438 000 kg 1990

132 900 kg 122 600 kg 245 000 kg 1991

166 100 kg 176 300 kg 342 400 kg

Gáldu: Statistisk sentralbyrå, Norges offisielle statistikk, Lakse- og
          sjøaurefiske (Norgga almmolaš luossa- ja guvžábivdologut)

Tab 3-5: Luossabáikkiid logut stáhta eatnama nalde

Suohkan 1976 1981 Álta 231 113 Láhppi 151 78 Ákŋoluokta 109 60
Sállannuorri 102 24 Fálesnuorri 85 52 Muosát 194 102 Davvenjárga 242
94 Porsáŋgu 262 99 Davvesiida 236 141 Gáŋgaviika 190 190 Bearalváhki
79 40 Deatnu 126 108 Várggát 45 26 Čáhcesuolu 108 60 Unjárga 99 51
Báhcavuotna 104 71 Mátta-Várjjat 370 295 Oktiibuot 2723 1604

Maŋŋel 1981 gal lea unnán rievdan. 1981:s ledje 1028 luossabáikki
priváhta eatnama nalde. 1976 ovddas eai gávdno logut.

Muhtun iskamis mas Finnmárkku eananvuovdinkantuvra lea jearahallan
buohkaid geain 1981:s lei luossabáiki, bohte máŋga miellagiddevaš
vástádusa (Finnmárkku eananvuovdinkantuvrra 1982
jahkedieđáhus). Eananvuovdinkantuvrra iskančoahkkáigeassu lea
čuovusin.

Mearariggodagat leat nappo dađistaga garraseappot geavahuvvon
1900-logus. Teknihkalaš ja ekonomalaš ovdáneapmi lea dagahan -
ođđa ja buorrendoaibmi bivdoneavvuid, - dađistaga stuorit ja
buoretdoaibmi fatnasiid, - ahte dađistaga dárbbašuvvojit unnit
olbmot guollebivddus.

Dát ovdáneapmi lea sirdán bargosajiid vuođđoealáhusain industriijii
ja eará ealáhusaide. Nappo lea mannolat maid sirdán bargosajiid smávva
báikki servodagain vuonain, gos olbmot maid leat fárren,
čoahkkebáikkiide.

Mearariggodagaid gilvvus leat Finnmárkku vuotnaássit 1900-logus
vuoittahallan. Ja eatnasat vuotnaássiin ledje sápmelaččat. Earát
leat dađistaga eambbo návddašišgoahtán riggodagaid. Go jearrat
muitaleddjiin eai go sii leat dáinna bargan iežaset servviin,
omd. guolástussearvvis, de sii vástidit: Mii leat duos dás
gieđahallan váttisvuođa báikki guolástusservviin, muhto go ášši
boahtá bajit dássái searvvis, de bisána. Doppe han leat riddobivdit ja
eará riikkaosiid guollebivdit eanetlogus, geat ieža háliidit
vuotnariggodagaid. Mii vuotnabivdit leat álo unnitlogus.

Eanas muitaleaddjit deattuhit ahte jus boahtteáiggis galgá sáhttit
Finnmárkku vuotnaguovlluid ássama sihkkarastit, de lea áibbas
dárbbašlaš suodjalit vuotnariggodagaid.

Mearadoallu 791 , luossa-, valas- ja guvžábiebman, lea dađistaga
šaddan áigeguovdilin ja muhtumat leat maid lohkan ahte dát sáhtášii
šaddat ealáhussan muhtun vuonain.

3.5 LEA GO LOTNOLASEALÁHUSAIN BOAHTTEÁIGI?

Dovdomearkan sámi vuonaid- ja siseatnanguovlluid boares báikki
servodagaide, lei ahte juohkehaš geavahii buot riggodagaid mat ledje
geavaheames. Olbmuin ledje máŋga dorvvu. Jus heajos guollebivdu lei
ovtta jagi, de sáhtte eambbo rievssahiid bivdit. Lei dat máŋggabealat
resursageavaheapmi mii doalai báikki sámi servodagaid badjin.

1900-logu mannolat lea dađistaga eambbo sierraneami 792  guvlui
leamaš. Muhto olu sámi servodagaid riggodatvuođus ii juolo
sierranit. Dasalassin lea dát vuođđu asehuvvan vuotnagiliin gos
guolleriggodagaid eanas leat earát váldán, geain guollebivdu lea
sierraealáhussan. Sii geat galget birget vuođđoealáhusain smávva
báikki servodagain, fertejit geahččalit lotnolasat daiguin
bargat. Dákkár lotnolasvuođa ovdamearkan sáhttá leahkit: Smávva
sávzadoallu, ruovttuguolásteapmi, duodji ja meahcceriggodagaid
geavaheapmi.

Eanandoalus, boazodoalus ja guolásteamis leat šiehtadan stáhtain
ekonomalaš doarjagiid iešguđetládje ja iešguđet doaimmaide. Dát
doarjjaortnegat gáibidit ahte galgá birget dušše ovttain dain
ealáhusain.

Sii geat válljejit bargat lotnolasat máŋggain ealáhusain, šaddet
duohtavuođas lága olggobeallái measta álohii, eai ge oaččo
doarjaga/ruđa nu go eará ealáhusat.

Ovdamearka máid máŋggas vuotnaguovllu muitaleddjiin leat namuhan, lea
luossabáikkiid juohkin. Doppe čuoččui njuolggadusain mat gustojedje
1993 rádjái:

"Guollebivddu juohkin gáidánuhtiin, roahkkefirpmiin ja firpmiin galgá
ovddemustá doaibmi eanandolliide ja guollebivdiide geat gullet dan
suohkanii mas lea sáhka." (dás jorgaluvvon).

Muhtun muitaleaddjit lohket ahte go lea gilvu luossabáikkiide, de
dáinna njuolggadusain álkit hilgot sin geat leat lotnolasealáhusain ja
geain eambbo dárbu livččiii luossabáikkiide go áidnafitnolaš
eanandoallit/guollebivdit.

Muitaleaddjigáldut geat ieža leat lotnolasealáhusain, oaivvildit
iežaset sáhttit šaddat olggobeallái vejolaš riektesuodjalusa 793 
meahcceriggodagaid ealáhusulbmilgeavaheamis jus suodjalus čadno
bearehaga eanandollui dahje boazodollui.

Čájehuvvo nappo ahte sii geain leat árbevirolaš lotnolasealáhusat
báikki servodagain, leat hui vártnuheamit doarjjaortnegiid ja
riektesuodjalusa dáfus.

Boahttevaš ásaidupmái olu báikki servodagain dárbbašuvvo ahte
ealáhusvuođđu suodjaluvvo riggodagaid riektesuodjalemiin ja ahte sii
geat geavahit máŋggalágan riggodagaid, bohtet stáhta
doarjjaortnegiidda mielde, seammaládje go eanandoallit, boazodoallit
ja guollebivdit. Máŋggas maid lohket dárbbašlažžan ođđa
geainnuid čađa sihkkarastit ealáhusvuođu. Dákko lea namuhuvvon
ee. guollebiebman (vrd. 3.4.15). Muhtun muitaleaddji guhte lea iskan
dáid vejolašvuođaid, lohká eiseválddiid negatiivan ja váttisin
álggahit biebmama vuonain jus unnán lea ruhta. Son oaivvilda ahte
dušše sis geat stuorrát nagodit álggahit dán, lea vejolašvuohta
lihkostuvvat. Nu go muđui nai guolástusovdáneamis, orrot vuonaid
báikki ássit bázahallame dákko.

1980-jagiin lassánii guollebiebmanealáhus fylkkas, muhto dušše
stuorit rusttegiin, ii ge eará ealáhusaiguin lotnolasat. Ekonomalaš
váttisvuođat 90-jagiid álggus unnidedje doaimmaid, muhto dál orru
maŋosmannan bisánan.

Eanadoalus leat leamaš suohkanagronomat ja plánejeaddjit guhkes
áiggiid. Dát lea váikkuhan bures. Sis geat leat lotnolasealáhusain
guolásteamis, eanandoalus, meahcásteamis ja duojis jna., eai leat
ožžon seammá neavvuma. Maŋimus jagiid lea dat veaháš buorránan
muhtun suohkaniin, go leat bálkáhan meahcceteknihkariid.

Doaibmi nevvohat ja plánen dáidá ábuhit ássamii. Muhto eaktun sidjiide
geat bargagohtet lotnolasealáhusaiguin, lea ahte ožžot nannoset
riggodatsuodjalusa.

3.6 BÁIKKI OLBMUID RIEKTEOAINNUT - ČOAHKKÁIGEASSU

Sámi álbmot lea čuđiid jagiid eanas akto ráđđen Finnmárkku vuotna-
ja siseatnanguovlluid riggodagaid. Easkka 1800-logu loahpas ja 1900
álggus leat dáččat ja kvenat eambbo geavahišgoahtán riggodagaid
doppe.

Johtolatgeainnuid huksemiin ja dábálaš birgejumi buorránemiin
gilvališgođii álbmot báikki olbmuiguin riggodatgeavaheamis. Go
báikki olbmot iehčaneaset ráđđejedje riggodagaid, eai atnán
dárbbašlažžan suodjalit daid. Guovttelágan oaidnu sámi báikki
servodagain ja dáčča riekteoainnu vuođus, dagahii guhkit gaskka
stivrejeddjiid ja stivrejuvvomiid gaskka, geat muhtomin boastut
ipmirdedje guhtet guimmiideaset. Nu eai šaddan báikki ássiid
ráđđejeaddji riekteoainnut báljo vuhtii váldojuvvot lágain ja
njuolggadusain.

Báikki servodagain ledje iežaset čálekeahtes lágat giliservviid ja
bearrašiid gaskaneaset resursajuohkimis ja geavaheamis (NOU 1978:18 A
s. 192). Sii atne riggodagaid alcceseaset gullevažžan, eai ge
sáhttán jurddašit ahte olggobealde boađáše olbmot geavahit
riggodagaid sin buohta.

Iešguđet stáhtalaš njuolggadusaid ortnega ásaheami ulbmiliin, atne
sámi báikki ássit dušše bábermearrádussan. Sáhttá dás dušše
čujuhit man váttis lei čađahit 1775
eananjuohkinresolušuvnna. Gitta 1900-logu rádjái leat leamaš
eanangeavaheaddjit almmá makkárge "eananbáhpira" haga. Nubbi
ovdamearka mas oaidnit guhkes gaskka almmolaš báhpiriin ja
duohtavuođas, leat meahcceguohtuma mearrádusat. Hárvát leat ovdal
maŋimus jagiid, diehtán ahte eiseválddit vuovdesuodjalanlágain
sáhttet mearridit ja muddet geavaheami. Guohtun lea geavahuvvon
friddja, beroškeahttá das mii eananoamastanduođaštusas
čuoččui. Eatnasat leat doivon ahte dat lea sin meahcceriekti. Eai
lubmen-, meahceelliid-, sáivabivddu- ja vuovdegeavahanlágat ge leat
vuođustuvvon sámi báikki servodagaid ráđđejeaddji
riektedillái. Eanas lea buot Finnmárkulaččain seammá vuoigatvuohta
geavahit daid riggodagaid. Earret boazodoalu leat sámi- ja dáčča
beroštumit vuotna- ja siseatnanguovlluin ovtta dásis.

Eanandoalu nevvohat lea huksejuvvon dáčča eanandoalu eavttuide, ii
ge smávvaservodagaid eavttuide gos lea dábálaš bargat máŋggain
ealáhusain lotnolasat. Danin lea eanandoallu lotnolasealáhussan áibbas
olggobealde. Eai das leat bealušteaddjit leamaš bajit dási
plánemis. Nu ii leat dieđusge dušše Finnmárkku báikki
servodagain. Nu lea maid Norgga eará guovlluid lotnolasealáhusaiguin.

Guolástusain lea oppalaččat leamaš unnán plánen ja nevvohat. Ja dat
mat leat leamaš, leat huksejuvvon riddoguovlluid stuora guolástusaid
nala. Vuotna- ja ruovttubivdiid beroštumit livčče duvdán
riddobivdiid beroštumiid dobbelii. Danin leat vuotna- ja
ruovttubivdit eanas šaddan olggobeallái.

Maŋimus jagiid leat muhtun vuotnaoasit muhtun áigodagaid ráfáidahtton
aktiivvalaš bivdoneavvuid vuostá, maiddái snoranuohti vuosta. Muhto
dán eai loga ollenge doarvin. Dáid ráfáiduhttimiid eai leat bidján
vuotnabivdiid dilálašvuođa geažil, muhto ollislaš
riggodatdilálašvuođa ja vuotnasuodjaleami dihte go vuonain sturrot
olu guollešlájat.

Sáivabivdoriggodagaid nevvohat ii leat leamaš, dahje lea unnán
leamaš, earret muhtun báikkiin maŋimus jagiid. Ovdalaš nevvohat lea
leamaš heivehuvvon álbmoga beroštumiide ii ge sin beroštumiide geat
riggodagaid leat geavahan ealáhusulbmiliin. Eiseválddiide leat
fievrredan eanas bivdo- ja guolástusservviid beroštumiid. Báikki
beroštumit leat dávjá "heavvanan" ovdal dohko ollejit. Muhto lea
rievdan buoret guvlui maŋimus jagiid.

Iešguđet surggiid beroštumiid ovddidanservviin leat báikki
gáibádusat leamaš unnitlogus. Lea čielggas ahte son geas sáivabivdu
lea ealáhussan, ja háliida suodjalit iežas ealáhusvuođu dainna
lágiin ahte sutnje sihkkarasto mearridit riggodagaid badjel, ii
oaččo doarjaga Norgga bivdo- ja guolásteddjiid searvvis dahje eanas
stuorit politihkalaš bellodagain.

Seammá dilálašvuohta lea guolástussearvvis, vaikko dat lea ge
ealáhussearvi. Doppe leat vuotnabivdiid gáibádusat riddobivdiid
gáibádusaiguin vuostálaga ja nappo ii šatta dat Norgga
Guolástussearvvi gáibádussan.

Báikki sámi servodagaid beroštumit jođánit heavvanit eanetlogu
demokratiijas dahje viidáset hálddašeamis 794 . Vuohki ii doaimma
dohkalaččat unnitloguide; šaddá beare guhkes ja moalkás
geaidnu. Searvvit ja hálddašeapmi leat doaibman olu buorebut
boazodoalu guovdu.

Dása leat eanet árttat. Deaŧalaččamusat leat:

1Nevvohat ja hálddahus lea leamaš njuolggat stáhtadoaimmahus
(Eanandoallodepartementta), sámefálddi/boazodoalloagronoma ja
boazoeaiggáda gaskal. Nevvohat lea eambbo leamaš boazodoalli eavttuid
mielde.  1 Eai leat leamaš nu guhkes gaskkat gaskal boazodoalli,
boazodoallosearvvi ja stáhta. Olles ealáhusas leat ovttalágan
beroštumit. Boazodolliid beroštumit eai leat "heavvanan" eará
beroštumiide áššemeannudeamis.  1 Boazodoallit leat maid adnojuvvon
"Norgga sápmelažžan". Leat unnán eará sápmelaččain beroštan.

Riekteoainnut leat earáhuvvan áiggi mielde. Dat sáhttet maid
rievddadan báikkis báikái, vaikko muhtun áššit almmotge leat
oktasaččat.

Eatnasat leat ovdalaš áigge atnán guođoheami ja meahccefuođđariid
čohkkema lunddolaš vuoigatvuohtan dan gilis gos ásse. Dáid
vuoigatvuođaid juohkinmállet báikki servodagain rievddadedje báikkis
báikái. Seammaládje lei láddjenbáikkiid dáfus ja man muddui dáidda lei
láigolihttu.

Vuovddi ja darffi váldin boaldámuššan leat báikki olbmot atnán
buorrevuohtan maidda sis lei riekti, muhto dáid báikkiid juohkin lea
dohkkehuvvon. Nuppi dáfus eai leat dohkkehan ahte muorraávdnasiid
áziide ja áiddiide jna. galggai oastit. Daid leat dávjá váldán
báikkiin mat leat mearriduvvon sárggán.

Bivdu/meahcásteapmi ja sáivabivdu lei 1900-logu ovddit oasis
deaŧalaš dienasgáldun oallut Finnmárkku vuotna- ja
siseatnanássiide. Sii atne dán rievtti giliservviid riektin, muhto
dávjá maid ovttaskas bearrašiid riektin. Dákkár riggodatgeavaheapmái
ja -juohkimii ledje čálekeahtes lágat. Buoret vuodjin- ja
geaidnojohtinvejolašvuođat oktan buoret birgejumiin leat dagahan
garra riggodatgilvvu. Dát fas lea dagahan váttisvuođaid sidjiide geat
ealáhusulbmiliin geavahit riggodagaid. Olggobealolbmot leat eambbo ja
eambbo geavahišgoahtán báikki riggodagaid.

Luopmánat/muorjjit leat álo leamaš deaŧalaš riggodahkan olu báikki
servodagaide. Gili siskkobealde lea oalle friddja čoaggin leamaš,
muhto olggobealolbmot leat adnon dego
sisabáhkkejeaddjin. Luome-/muorjeguovllut leat maid muhtun báikkiin
muhtunládje juhkkojuvvon gaskal bearrašiid. Dál čogget
olggobealolbmot dávjá luopmániid/murjjiid luottaid lahka. Báikki
olbmot fertejit mannat dobbeliidda.

Doloža rájes leat gođiid cegget meahccegittiide, bivdoguovlluide ja
jávregáttiide atnán lunddolaš riektin. Gođiid dárbbašii jus galggai
riggodagaid sáhttit geavahit.

Dál šaddet álbmogiin juogadit báikki riggodagaid máid ovdal
ráđđejedje ieža. Olu giliin šaddet báikki olbmot unnitlohkui
meahcceriggodagaid geavaheamis. Dát lea máŋggaládje unnidan giliid
riggodatvuođu. Seammaládje lea maid geavvan olu giliin Finnmárkku
olggobealde.

Dál ii leat vuotna- ja siseatnanguovlluid báikki ássiin, earret muhtun
dáfus, makkárge sierravuoigatvuohta meahci ealáhusriggodagaide.

Sámi vuotna- ja siseatnanguovlluin lea máŋggaid ealáhusaid
lotnolasvuohta leamaš dábálaš; mearabivdu, jávrebivdu,
bivdu/meahcásteapmi, duodji ja eanandoallu. Dálá ođđaáigásaš
servodagain go buot ossodagain lea sierravuohta, lea lotnolasvuohta
šaddan stáhta doarjja- ja ruhtadanortnegiid olggobeallái. Sii geat
lotnolasealáhusain barget, eai leat seammá dásis meannuduvvon go sii
geain lea eanandoallu, guolásteapmi dahje boazodoallu áidna
ealáhussan.







          4. KAPIHTTAL

Čoahkkebáikeássiid resurssageavaheapmi


4.1ČOAHKKEBÁIKKIID OVDÁNEAPMI OPPALAČČAT 1900-LOGUS

1900-logu olmmošlohkama mielde ásse 6 843 olbmo 32 952 olbmos
gávpotguovlluin Finnmárkkus. Sullii 80% álbmogis orui
báikegottiin 795 . 1980 olmmošlohkamis orro 55 120 olbmo 78 356 olbmos
čoahkkebáikkiin. Sullii 70% Finnmárkku álbmogis orui dalle
čoahkkebáikkiin. Ođđajagemánu 1. b. 1993 ledje Finnmárkkus 75 975
olbmo ja sis orro sullii 72% čoahkkebáikkiin.

1900 ja 1980 loguid ii sáhte jur njuolgut buohtastahttit, muhto dat
goitge muitalit oba mihá stuora rievdama fylkka ássamis
1900-logus. Maiddái bieđggus čoahkkeguovlluin nu go Guovdageainnus
ja Porsáŋggus leat olbmot ásaiduvvan čoahkkeliidda, unnit
guovlluide. Dán ii muital statistihkka. Nappo leat eanas ássit
čoahkkanan suohkaniid guovddáš báikkiide.

Sis geat ovdal ásse čoahkkebáikkiin, lei bággu geavahit
luondduriggodagaid. Ledje oalle olu eanandoalut eanas čoahkkebáikkiin
gitta maŋimus soađi maŋŋelii. Čoahkkebáikkiid eanandoallit
dábuhedje fuođđara seammaládje go giliin. Eanandoalu viidodat
rievddadii báikkis báikái. Fylkkaoaivegávpogis Čáhcesullos ledje
oallugiin šibihat gitta maŋimus soađi rádjái. Sis ledje eananbihtát
ja meahccegiettit Várnjárggas. Hammerfeastalaččain ledje oallugiin
gusat gávpogis ja vuvde mielkki olbmuide. Dál ii leat guđege
Finnmárkku gávpogis namuhanveara šibitdoallu.

Ovdal ledje Finnmárkku čoahkkebáikkit ovddemustá rittuin ja
guollebivdohápmaniin. Doppe lei guolásteapmi ásaidumi vuođđun. Ledje
dušše moadde čoahkkebáikki siskelis gos lei industriija, hálddahus-
dahje bálvalusdoaimmat, ovdamearkka dihte
Girkonjárga. Čoahkkebáikeássan šattai 1900-logus ja earenoamážit
maŋŋel 1945 ee. : - guolástusovdáneami geažil, -
johtolatfierbmádaga 796  geažil, - skuvlahuksemiid geažil, - go
dábálaš birgejupmi buorránii.

Riddoguovlluid čoahkkebáikeássit ásset garra guovlluin, geađgás ja
guorba váriid gaskkas. Leat unnán báikkit gos lea vuovdi ja šattolas
eanan. Buorráneaddji birgejumiin leat čoahkkebáikeássit ožžon
eambbo luomu ja astoáiggi, ja nappo vejolašvuođa ráfái vuolgit
siseatnamii, murjet, guoli bivdit ja meahcástit. Biilaluottaid
huksemat jna. leat dolvon ja čohkken geavaheami bivnnuhis
báikkiide. Nu lea Finnmárkku čoahkkebáikkiid ovdáneapmi dagahan
resurssagilvvu álbmoga ja báikki olbmuid gaskii.







4.2ČOAHKKEBÁIKEÁSSIID MEAHCCERIGGODATGEAVAHEAPMI

4.2.1Vuovdi, riehkit ja darfi

Čoahkkebáikeássit maid dárbbašedje ovdalaš áigge dáid
riggodagaid. Daidda gustojedje seammá njuolggadusat go mat leat
namuhuvvon báikki olbmuide. Maŋŋel maŋimus soađi leat muorat,
riehkit ja darfi mihá unnit geavahuvvon boaldámuššan go ovdal.

4.2.2Bivdu ja meahcásteapmi

Čoahkkebáikeássiide dieđusge eai leat meahcceriggodagat leamaš nu
olu ealáhussan go vuotna- ja siseatnanássiide. Soames lea bivdán
ealáhussan, muhto eanas meahcásteapmi lea leamaš astoáiggedoaibman
dahje vuoiŋŋasteapmin. Dát bivdu lei juohke báikki vejolašvuođaid
mielde. Ovdal go johtoltvejolašvuođat buorránedje, 1950-birrasiid,
meahcástedje olbmot čoahkkebáikkiid lagamus guovlluin.

Dušše soames čoahkkebáikeássit manne vuotna- ja siseatnanguovlluide
bivdit. Dušše soames hammerfeastalaš lei huksen bartta
Riehpponvutnii 797 /Riehpponávžái gosa čakčat sáhtii mannat
bivdit. Seammaládje lei muhtun eará báikkiin. Muhto ledje hui unnán
bivdit, mat eai báljo dihtton dain bivdoguovlluin. Muhto 1950- ja
60-jagiid buorráneaddji birgejumiin ja biilaluottaid huksemiin
lassánii astoáiggebivdu hirbmosit. Čoahkkebáikeássit huksegohte
dađistaga eambbo barttaid vuotna- ja siseatnanguovlluide, ja dohko
manne dávjá bivdit. Biilaluottat leat gáfadit čohkken bivdiid
bivnnuhis guovlluide, ja dakkár guovllut mat eai leat nu bivnnuhat,
geavahuvvojit unnit.

Ovdamearkka dihte bivdet hammerfeastalaččat vuosttažettiin
Sállanis, Riehpponávžžis, Suoidneleavššis 798  ja Háhttiris 799 
Porsáŋggu guvlui. Muhto olu hammerfeastalaččat bivdet maid
Guovdageainnus vuosttaš bivdovahku ja sestet daid eará guovlluid
čakčabasiide.

Guovdageainnu ja Fálesnuori suohkanat leat guokte suohkana Finnmárkkus
gos buot eanemus olbmot geat bivdogoartta ostet, leat eará suohkaniid
ássit. Guovdageainnus oste báikki olbmot 73 goartta oktiibuot 577
bivdogoarttas, Fálesnuoris ges 102 goartta oktiibuot 362 goarttas
81/82 áigodahkii (Finnmárkku eananvuovdinkantuvrra meahceelliid ja
guolleossodaga 1981 jahkedieđáhus). Muhtun báikki ássit bivde gal
várra bivdogoartta haga. Báikki ássiid ja olggobealássiid bivdolohku
lea unnán rievdan dan rájes.

Ii guđege eará Finnmárkku suohkanis leat dakkár
olggobealbivdonoađđi go dáin. Fylkkas bivdá stuorit oassi álbmogis
go muđui riikkas. Finnmárkku álbmot dahká vuollel 2% olles Norgga
álbmogis, muhto 3% olles Norgga bivdogoartaostiin ásset
Finnmárkkus. Bivddu ja vuoiŋŋasteami vejolašvuohta lea hui
mávssolaš čoahkkebáikeássiid áiggi loaktimii. Muhtumiidda lea bivdu
maid mávssolaš borramušlassin. Čoahkkebáikeássit lohket
alddiineaset leahkit ja galgat ain leahkit, seammá rievtti
meahcceriggodagaid geavaheapmái go siseatnanássiin.

Sáhttá nappo dadjat ahte dat báikki olbmot geat meahcceriggodagaid
geavahit vuotna- ja siseatnanguovlluin, ožžo ođđa ja garra
meahcceriggodagaid gilvaleaddji 1950- ja 60-jagiin. Ođđa olbmot
geavahit riggodagaid earaládje. Sii dušše báhčalit, eai ge bivdde
earaládje. Dat muosehuhttá eambbo dain guovlluin.

Finnmárkkus eai oaččo báhčit ja bivdit fuođđuid 800  earát go
norgalaččat, ja sii geat maŋimus jagi leat ássan ja ain ásset
fásta, Norggas, go ostet bivdogoartta ja mákset dan. Máksu sáhttá
biddjot hálbbibun báikki olbmuide. Jahkásaččat bivdet 4 000-5 000
olbmo Finnmárkkus.

Tab. 4-1: Fuođđobivddu bivdogoartta hattit Finnmárkkus 1994/95:

Bivdogoartta ovtta suohkanii - áigodatgoarta báikki
ássiide:....................  80 kr.  - áigodatgoartta
olggobealássiide:.............. 230 kr.  Bivdogoarta olles Finnmárkui,
earret Guovdageainnu suohkana: - 3 beaivvi
goarta:...........................................120 kr.  -
vahkugoarta:..................................................220 kr.
- áigodatgoarta........................................... .....360
kr.


4.2.3Sáivabivdu

Sáivabivdiid lohku čoahkkebáikkiin dieđusge rievddada juohke báikki
dilálašvuođa mielde. Danin rievddada maid bivddu
mávssolašvuohta. Guolli borramušdárbun lea unnimus deaŧalaš
rittus. Doppe lea ovddemustá suohttasdihte bivdu.  Siseatnama
čoahkkebáikeássiide lea jávrreguolli mávssolaččat, ja muhtumiidda
lea deaŧalaš biebmun ruovttudoalus. Seammaládje go bivdu nai, lea
sáivabivdu maid hui olu rievdan. Meahccemohtorjohtolat,
muohtaskohteriin, traktoriin ja mohtorsihkkeliin lea dolvon olbmuid
meahcimus jávrriide 1960- ja 70-jagiin. Dávjá ožžot iešguđet
searvvit láigolihtu ja goarttaid vuovdit, jávrriide gos leat luosat ja
guvžžát (gč. kap. 3.4.8).

Oarje-Finnmárkku bivdo- ja guolástansearvi álggahuvvui 1924:s ja
oaččui láigolihtu Riehpponjohkii 1931:s. Dan rájes lea sis leamaš
láigolihttu johkii ja leat jođihan doaimmaid jogas. Eanas
Riehpponjoga bivdit leat hammerfeastalaččat, muhto searvi muitala
goartaoasti turisttaid maid lassánan maŋimus jagiid.

Álggus álggahedje bivdo- ja guolástanservviid
čoahkkebáikkiin. Searvvit ožžo láigolihtu jogaide vuonaid siste, ja
dat dagahii soahpameahttunvuođaid. Olggobealolbmot bohte mearridit
jogaid badjel ja vuvde goarttaid doppe gos báikki olbmot ovdal ledje
iežaset láhkái bivdán. Ovdalis (kap. 3.4.8) lea namuhuvvon ahte
guollebivdoservviin Várnjárgga davábealde lea láigolihttu Oardojávrái
ja Oardavuonjoga 801  bajágeahčái, máid unjárgalaččat leat ealáhusa
váste ovdal bivdán. Ovdal dáhpáhuvai dávjá seammaládje earásajes
nai. Muhto dat lea buorránan maŋimus jagiid go leat eanas báikki
eananeaiggátsearvvit, gilisearvvit dahje bivdo- ja guolástansearvvit
mat leat ožžon láigolihtu čázadagaide. Ovdamearkka dihte oaččui
Porsáŋggu bivdo- ja guolástansearvi láigolihtu Rávttošjohkii 802 
1949:s. Dán láigolihtu lea Rávttošnjárgga 803  eananeaiggátsearvi
maŋŋel ožžon alcces. Dábálaččat ii leat dakkár čázadagaide
láigolihttu gos eai leat luosat. 1987 rájes leat Finnmárkku olggobeale
Norgga borgárat oastán guollegoartta dáppe bivdui. Maŋŋel ođđa
luossa- ja sáivabivdolága mii gustogođii ođđajagemánu 1993, sáhttet
maid Finnmárkku ássit šaddat oastit guollegoartta. Fylka lea
meannudeame dan ášši.

Sihke čoahkkebáikkiid muitaleaddjit ja smávva báikki servodagat
lohket lassáneaddji traktor- ja skohtervuodjima dagahan lassi- ja
vahágahtti bivdima olu čázadagain. Muhtun báikkiin muitaluvvo ahte
čoahkkebáikeássit leat vel meahccebiillaid nai háhkan vuodjit
meahccejávrriide fierbmut. Ođđaseamos lea ahte álbmot lea
juoŋastišgoahtán giđasdálvve. Doppe vudjet muohtaskohteriiguin, ja
muhtumiin leat vel mohtordoaibmi jiekŋaborat. Jus máŋggas leat
fárrolaga ja juohkehaččas leat golbma fierpmi, de gal fargga bivde
badjelmeare. Dat lea hui heajos mannolat. Muhtun muitaleaddjit dadjet
dan nu garrasit ahte stuoradines čoahkkebáikeássit bohtet báikki
olbmuid riggodagaid váldit.

Čoahkkebáikeássit oaivvildit alddiineaset galgat seammá
vuoigatvuođaid jávrriid bivdit go vuođđoealáhusaid olbmot.

Jahkásaččat mákset sullii 20 000 olbmo guolledivatmávssu 804 
Finnmárkui.

Sáhttá nappo dadjat ahte seammaládje go bivdduin nai, lea álbmot 1950-
ja 60-jagiid rájes dađistaga eambbo bivdán siseatnanjávrriid- ja
čázadagaid gilvvus báikki olbmuiguin ja earenoamážit singuin geain
lea guolásteapmi vuođđoealáhusa oassin.

4.2.4Luopmánat/muorjjit

Finnmárkulaččat leat álo geavahan luopmániid/murjiid
ruovttudoalus. Muitaluvvo ahte čoahkkebáikeássit muhtomin ovdal
soađi bohte mohtorfatnasiiguin vuonaide murjet čakčat. Muhto riekta
eai murjegoahtán vuonain ja siseatnanguovlluin ovdal go biilaluottat
ráhkaduvvojedje ja buohkat oste biilla. Luomejagiid vulget olu
čoahkkebáikeássit siseatnamii lubmet. Maŋŋelis čakčat ges bohtet
murjet, earenoamážit jogŋet.

Vuonaid- ja siseatnanguovlluid muitaleaddjit lohket olggobealolbmuid,
čoahkkebáikeássiid, čoaggit buot lagamus luopmániid/murjjiid mat
livčče deaŧalaččamusat báikki olbmuide (gč. maid kap. 3.4.9).

Ráhkkerávjjus ges muitalit ahte čakčabeaivvádagain leat dievva
biillat, beatnagat ja hammerfeastalaččat Fieddarleagis. Seammaládje
lea maid olu eará báikkiin. Čoahkkebáikeássit lohket murjjiid
mávssolažžan ruovttudollui, ja lohket murjema jur vuoiŋŋasteapmin.

4.2.5Olgolustadoaimmat 805 

Ovdalaš olgolustadoaimmat ledje eará eavttuid mielde go dál. Eanas
olbmot eloštedje ruovttubáikkiideaset lahka. Geaidnohuksemat ja
buoret birgejupmi lea oalát rievdadan dan dili. Vuosttažettiin leat
dál olu eanet olgolustadoaimmat ja vuoiŋŋasteapmi, ja olu eambbo dan
oktavuođas meahcástit, bivdet ja murjejit/lubmejit. Maiddái johtet
olbmot mehciin almmá makkarge mearriduvvon resurssa maŋis, nu go
čuoiganmátkkiin dálvet ja suohttasa dihte geasset. Muhtun barttaide
ja bartaguovlluide mannet hui olu olbmot. Lea čielggas ahte dákkar
johtin čoahkkana ovttahat guovlluide. Ovdamearkan dákkár báikái gosa
birrajagi čoahkkanit olbmot, lea Riehpponávži. Olu
hammerfeastalaččain leat barttat doppe, nu go juo lea muitaluvvon.

Olbmot mannet earenoamážit vuotna- ja
siseatnanguovlluide. Čoahkkebáikeássiide 806  rittuin, mat leat garra,
guorba guovllut, lea hui mávssolaš boahtit suodji, šattolaš
guovlluide. Olu čoahkkebáikeássit rittuin lohket ahte jus sii eai
beasaše siseatnanguovlluide mannat vuoiŋŋastit, de sii eai oba
ásaše ge Finnmárkkus.

Mátkkošteapmi ja meahcceguovlluid deaddu lea ollásit earáhuvvan ovdal
soađi rájes dássážii. Meahcásteamis lea nu olu mohtorjohtolat,
earenoamážit skohtervuodjin. Muhtun vuoras olmmái oarjjabealde
Porsáŋggu dadjá ahte ovdal soađi soittii okta olggobealolmmoš
juohke 100 báikki olbmo nammii. Dál sáhttet muhtomin leahkit lagabui
100 olbmo juohke báikki olbmo nammii.

Meahcástandoaimmat vázzin- ja čuoiganláhtuid oktavuođas nu go eará
guovlluin Norggas, eai báljo gávdno Finnmárkkus. Dušše oaláš
Finnmárkoduoddaris leat dihkkáduvvon 807  vázzinbálgát.

4.2.6Barttat

Riddoguovlluid čoahkkebáikeássit háliidit ovddemustá barttaid
siseatnamii, ja earenoamážit dakkár guovlluide gosa álkit beassá
fievrruin ruovttus. Várnjárgga riddoássit mannet Detnui,
Čorgaš 808 ássit Lágesvutnii 809 , Davvenjárgga 810  - Ávanuori 811  ássit
Porsáŋgui ja hammerfeastalaččat Riehpponávžái
Fálesnuoris. Siseatnančoahkkebáikeássiin leat dábálaččat barttat
iežaset suohkanis.

Suohkaniid bartajuohku 1981:s Finnmárkku stáhta eatnama nalde,
váldojuvvon Finnmárkku eananvuovdinkantuvrra 1982 jahkedieđáhusas,
oaidnit dás:

Tab. 4-2: Barttat stáhta eatnama nalde Finnmárkkus. Suohkaniid logut
1981 skábmamánu

Suohkan Báikki ássiid barttat Báikki olggobeal- ássiid barttat Fylkka
olggobeal- ássiid barttat Barttaid lohku oktiibuot Guovdageaidnu 75
(36%) 124 (60%) 9 (4%) 208 Áltá 229 (89%) 20 (8%) 9 (3%) 258 Láhppi 27
(96%) 1 (4%)

      284 Ákŋoluokta 33 (85%) 5 (13%) 1 (3%) 39 Sállannuorri 5 (21%)
19 (80%)

      244 Fálesnuorri 24 (4%) 509 (93%) 12 (2%) 545 Muosát 812  20 (83%)
4 (17%)

      24 Davvenjárga 102 (93%) 6 (6%) 2 (2%) 110 Porsáŋgu 108 (60%)
62 (34%) 11 (6%) 181 Kárášjohka 47 (68%) 15 (22%) 7 (10%) 69
Davvesiida 69 (74%) 18 (19%) 6 (6%) 93 Gáŋgaviika 51 (93%) 1 (2%) 3
(6%) 55 Bearalváhki 227 (90%) 13 (5%) 12 (5%) 252 Deatnu 19 (14%) 115
(82%) 6 (4%) 140 Unjárga 51 (47%) 53 (49%) 5 (5%) 109 Báhcavuotna 165
(81%) 32 (16%) 6 (3%) 203 Mátta-Várjjat 634 (92%) 17 (3%) 35 (5%) 686
Várggát 137 (73%) 46 (24%) 6 (3%) 189 Čáhcesuolu 399 (91%) 32 (7%) 9
(2%) 440 Oktiibuot 2422 (66%) 1092 (30%) 1394 (4%) 36534

(4 Jorgaleaddji lea sirdán tállaid rievttes sadjái ja divvon summáid)

Prosentaoasit leat rehkenaston ollislaš bartaloguid mielde.

Tab. 4-2 čájeha ahte Fálesnuoris ja Deanus leat eanemus barttat mat
gullet olggobealsuohkana ássiide. Maŋimus jagiide eai leat
ráhkaduvvon dákkár tabeallat.

Eanas barttat stáhta eatnama nalde Finnmárkkus, leat mearriduvvon
bartaguovlluin. Riddo- ja siseatnansuohkaniid beroštumit leat leamaš
vuostálaga. Siseatnansuohkanat lohket alcceseaset dušše vahágin
addit eatnamiid riddoguovlluid čoahkkebáikeássiide
bartaguovlun. Riddosuohkaniid ássit ges lohket ahte sii ásset Norgga
dálkámus guovlluin ja ahte sii dárbbašit barttaid
siseatnamis. Muhtumat dadjet maid nu garrasit ahte nu go muđui
meahccedoaimmaiguin (kap. 4.2.5) lea barta siseatnamis eaktun dasa
ahte obanassiige sáhttit orrut čoahkkebáikkiin rittus. Seammalágan
vuosteberoštumit leat bartaguovlluid plánedettiin. Báikki olbmot
ballet garraset gilvvus báikki riggodagaid nalde. Eanandoallo- ja
boazodoalloberošteaddjit maid leat dábálaččat bartaguovlluid
vuostá, go ballet muosehuhttimiin guohtuneatnamiin.

Hammerfeastalaččat ges lohket ahte ii leat buorre beare olu barttaid
čohkket bartaguovlluide. Sii oaivvildit dan čuohcit lundui ja
billistit meahcástanguovllu. Sii lohket maid ahte siseatnanássit
berrejit gierdat riddoássiid. Sii namuhit ahte sii fertejit gierdat
bohccuid go guhtot jur sin gilvvagárddiin ja de berrejit
boazoeaiggádat gierdat barttaid guohtuneatnamiin.

Sihke suohkanat ja priváhta olbmot riddoguovlluin ovddidit garrasit
váttisvuođaideaset bartaguovlluid 813  mearrideamis dahje ovttaskas
bartasajiid 814  oažžumis. Sii lohket boazodoalu unnán beroštit sin
dárbbuin; juohkesajes gosa sii háliidit barttaid, leat guotteteatnamat
dahje johtolatgeinnodagat.

4.2.7Mohtorjohtolat

Finnmárkkus leat mohtorfievrruiguin vuodján meahcis sullii 35
jagi. Dát johtolat lassánii dađistaga ođđajagemánu 1. b. 1978
rádjái, go bođii meahci- ja čázádagaid mohtorvuodjinláhka. Dan rájes
maid lea muohtaskohtevuodjin dađistaga lassánan. Eanemus váikkuhii
láhka girdimii, mii lea dovdomassii unnon go láhka bođii.

Ođđajagemánu 1. b. 1992 ledje Finnmárkkus čálihuvvon 11 019
muohtaskohtera. Dát lea badjel 1/3 buot Norgga čálihuvvon
muohtaskohteriin. Finnmárkku boazodoalus ledje cuoŋománu 1. b. 1992
čálihuvvon sullii 779 muohtaskohtera. Áltá lea Finnmárkkus dat
suohkan gos beroškeahttá olmmošlogus leat eanemus muohtaskohterat; 2
098. Dasto lea Mátta-Várjjat 1 537 skohteriin ja Guovdageaidnu 1 338
skohteriin (sullii 500 leat boazodoalus).

Guovddáš njuolggadusat lágas mohtorvuodjima birra meahcis ja
čázádagain mearridit mohtorvuodjima meahcis ja
čázadagain. Njuolggadusaid mielde sáhttet suohkanat evttohit gokko
láhtut galget leahkit ja addit sierralobi njuolggadusaid oppalaš
mearrádusain mearriduvvon ulbmiliidda. Finnmárkkus ja Romssas lea
vejolaš vuoiŋŋastanvuodjimii 815  bidjat láhtuid, ja nu ii leat
muđui riikkas.

Fálesnuori suohkanis muitalit ahte doppe leat eanemus
hammerfeastalaččaid skohterat. Muitaleaddjit lohket doppe issoras
olu vuoiŋŋastan váste skohtervuodjima. Eará suohkanat muitalit
seammá dili alddiineaset. Finnmárkkus lea oppalaš
mohtorvuodjingielddus meahcis 5.5.-1.7.-áigodagas. Dát orru bures
váikkuhan vuodjima unnideapmái, muhto oallugat dáidet rihkkut gildosa.

Lobihis bievlavuodjin meahcis maid lassána. Earenoamážit lassána
meahccemohtorsihkkelvuodjin. Mohtorvuodjin meahcis muosehuhttá ja
čuohcá resurssaide. Boazosápmelaččat lohket dákkár vuodjima
sidjiide dagahit váttisvuođaid ja vahágahttit. Muhto muohtaskohteriin
lea vejolaš mannat dakkár guovlluin gosa muđui eai beasaše. Danin
háliidit muhtumat vel eambbo láhtuid ja eambbo friddja vuodjima go
dál. Čuoččuhuvvo maid ahte boazosápmelaččat vudjet olu
dárbbuhemet mohtorfievrruiguin meahcis ja ahte sii fertejit unnidit
mohtorvuodjima.

Oppalaččat orru beare olu mohtorvuodjin Finnmárkkus. Eiseválddit eai
nagot bearráigeahččat dan. Oallugat oaivvildit mohtorvuodjima
bearehaga čuohcit lundui ja vuođđoealáhusaide, vuosttažettiin
boazodollui ja meahcásteapmái.

4.3ČOAHKKEBÁIKEÁSSIID, ÁLBMOGA OAIDNU MEAHCCERIGGODAGAID GEAVAHEAPMÁI
        JA RIVTTIIDE

Čoahkkebáikeássiide, vuosttažettiin Finnmárkku riddoguovlluin, lea
meahcceriggodagaid geavahanvejolašvuohta rievdan hui olu maŋimus 30
jagi. Johtolatvejolašvuođaid ja birgejumi buorráneapmi lea dahkan
vejolažžan geavahit riggodagaid mat leat guhkkin ruovttus eret. Sin
riggodatgeavaheami riekteoaidnu lea vuođustuvvon dálá Finnmárkku
meahccegeavaheami lágaide, mat duohtavuođas addet buot Finnmárkku
ássiide measta seammá rievtti bivdit meahceelliid ja guliid, ja
lubmet/murjet ja bartta háhkat. Riddoguovlluid čoahkkebáikeássiid
ovddasteaddjit dadjet dávjá: Mii fertet dušše sávvat ahte
siseatnansuohkanat eai gáržžit min geavaheami. Sii fertejit ipmirdit
min dili ja mis ferte leahkit seammá riekti geavahit riggodagaid
doppe, go juo sii bivdet mearas ja sis leat boazoguohtuneatnamat dáppe
ja mii fertet gierdat daid heajut beliid das.





5. KAPIHTTAL

  Gussiid riggodatgeavaheapmi Finnmárkkus



Finnmárkku olggobealássit leat dássážii unnán geavahan Finnmárkku
meahcceriggodagaid, muhto geavaheapmi lea veahá lassánan buorráneaddji
birgejumiin. Ovddemustá leat bivdán meahceelliid ja guliid,
vuoiŋŋasteapmin.

Guollegoarttaid vuovdin olgoriikkalaččaide lea leamaš dákkár:

Tab. 5-1: Guollegoarttaid vuovdin olgoriikkalaččaide:

Jahki Lohku: 1978: 3948 1980: 3278 1983: 3643 1992: 2690

Olgoriikkalaččain geat ostet guollegoartta, leat suopmelaččat
eanetlogus. Áviissain čállet muhtun ráje olgoriikkalaččaid lobihis
guollebivddu birra, earenoamážit suopmelaččaid guollebivddu birra
Finnmárkkuduoddara lulliguovlluin.

Luomejagiid bohtet oalle olu luomečoaggit eará guovlluin Norggas
Finnmárkui, muhto sii eai beasa čoaggit eambbo go guoskevaš suohkana
lensmánni suovvá.

Dat máid fylkka olggobealeássit váldet Finnmárkku meahcceriggodagain,
lea nappo unnán finnmárkulaččaid iežaset geavaheami ektui.





          

6. KAPIHTTAL

            Finnmárkku mehciid luondduduohtadeamit


Go olbmot galget geavahit luonddu ja eallit luonddus, de fertejit
olbmot duohtadit luonddu. Dákkár duohtadeamit Finnmárkkus leat
earáhuvvan áiggiid čađa. Geađgevuopmanat 816  ja bivdorokkit 817  ledje
smávva duohtadeamit dálá sisabáhkkemiid ektui. Goitge sáhtte ovdalaš
áiggi doaimmat ja duohtadeamit rievdadat luonddu. Bivdovuogit ja
goddebivdu leat ovdamearkan dasa. Eará ealli mii ovdal lei
Finnmárkkus, mádjit 818 , lea maid nohkan. Muhto jus háliidivčče dan,
de lea vejolaš dan oažžut ruovttuluotta. Sullasaš rájit leat
vejolaš ođastahtti 819  ja ođastahttimeahttun 820  riggodagaid gaskal,
ja divvohahtti 821  ja divvomeahttun 822  billistemiid gaskal.

6.1RUVKEDOAIBMA, RÁKTODOAIBMA, EANANROGGAN JNA.

1800-logus, 1826 rájes, lei veaikeruvkedoaibma Álttá Gávvuonas 823  ja
Raippasis 824 . Gávvuonas lei earenoamáš olu doaibma. Doppe nogai
doaibma 1900-logu álggus.

Mátta-Várjjagis lea ruovdemálbmaruvke leamaš 1902 rájes. Ruvkedoaibma
lea Girkonjárgga ássama vuođđun leamaš.

Stiertnás 825  Álttás lea nefelinruvke ja Deanus lea leamaš
kvartsaruvkedoaibma 826  1970-jagiid loahpa rájes.

Biedjovákki 827  ruvke Guovdageainnus álggahuvvui 1970:s, doaimmai
álggos 6 jagi. Dasto bisánii doaibma 1984 rádjái, go ođđa suoma
eaiggádat álggahedje fas ruvkedoaimma ja barge 1985-88
áigodagas. 1993:s ii leat doppe doaibma. Riehppovuona ruvke
Fálesnuoris álggahuvvui 1960-jagiid loahpas ja doaimmai moadde
jagi. Sihke Riehppovuonas ja Biedjovákkis lei heajos málbmaboahtu,
váttis doaibmadilli ja hedjoneaddji veaikeháddi máilmmemárkanis ártan
go heaittihedje doaimmaid. Ruvket ledje hui mávssolaš bargosadjin
sihke Guovdageainnu ja Fálesnuori suohkaniin.

Ruvkedoaibma váldá eatnamiid ja čuohcá máŋggaládje guovlluid
geavaheapmái rusttegiid birra muosehuhttimiin ja nuoskkidemiin.

Finnmárkkus lassána málbmaohcan. Finnmárkku báktehoavda 828  muitala
ahte rogganreivvet 829  lassánedje 412 reivves 1982:s 513 reivii
1983:s. Leat vuosttažettiin stuora, áigá álggahuvvon searvvit mat
ohcet. 1993:s lei fas sáhka málbmaohcama birra Finnmárkkuduoddaris.

Álttás lea 1850-jagiid rájes leamaš ráktodoaibma ja dán
váldoealáhusas leat oallugat leamaš barggus. Ráktodoaibma lea oalle
viiddis guovlluid dahkan juovvan ja báktin. Ovdal lea maid leamaš
ráktodoaibma Irgevuonas 830  Lágesvuonas.

Iešguđetlágan huksendoaimmaid geažil rogget eatnama iešguđet
ulbmiliidda. Finnmárkku topográfalaš dilálašvuođaid geažil, gos
unnán lea vuovdi, dagahit dakkár roggamat stuora háviid lundui. Olu
eananroggan sáhttá iešguđetlágan váttisvuođaid
buktit. Báikkálaččat sáhttá dálkkádat rievdat go iešguđet
guovlluid biekkaid suddjejeaddji dieváid rogget eret. Máŋgga dáfus
deaividit suodjalanberoštumit ekonomalaš beroštumiiguin vuostálaga
go Finnmárkkus rogget sáddo ja čievrra.

6.2DULVADEAMIT - RÁVDNJELINJÁT

Stuorit dulvadeamit eai šaddan ovdal maŋimus soađi
maŋŋel. Vuosttaš dulvadeamit ledje smávvát, eai ge billistan nu
olu. Dađistaga leat stuorit ja eambbo billisteaddji dulvadeamit
dahkkon.

Dušše 4 el-fápmorusttega Finnmárkkus buvttadedje eambbo go 50 GWh;
Borsi Fálesnuoris buvttadii sullii 57 GWh, Áttánvuotna 831  Davvesiiddas
sullii 175 GWh, Remáguoika 832  Mátta-Várjjagis sullii 220 GWh ja
Álttáeatnu sullii 550 GWh. Oarje-Finnmárkui boahtá eanas el-fápmu
Davvi-Romssa el-fápmorusttegiin. Dulvadeamit leat maid buorren leamaš
fylkii, muhto lea maid váttisvuođaid ja vahágiid buktán muhtun
beroštumiide. Eai álo leat ieža dat duohtadeamit mat eanemusat
vahágahttet, muhto olbmuid johtolat rusttetgeainnuid mielde
guovlluide. Biilaluodda rusttegii sáhttá omd. čuohcit guovllu guliide
ja meahceelliide. Dása leat Áttánvuona dulvadeamit ovdamearkan
(Rapporta nr. 1 1979 Bruken av anleggsvegen ved Adamsfjord (rusttega
biilaluotta geavaheapmi Áttánvuonas)) DVS, Fiskerikonsulenten i
Finnmark (Finnmárkku guolástusnevvohat)). Lassáneaddji čuohcin sáhttá
dasto gáržžidit meahcásteami ealáhussan dan guovllus. Riggodagaid
máid báikki olbmot eanas ráđđejedje ieža, fertejit oallugiiguin
juogadit maŋŋel go biilaluottat rusttegiidda bohte. Álbmogii
rahpasit ođđa guovllut ja riggodagat dákkár luottaiguin. Álbmogii
sáhttet sisabáhkkemat leahkit ovdamunnin, ja báikki olbmuide fas
vahágin.

6.3JOHTOLAT ( GEAINNUT, TELEGULAHALLAMAT JNA.)

Maŋimus soađi maŋŋel leat dát oasit bures ovdánan. Luoddahuksemat
leat leamaš hui mávssolažžan Finnmárkku ássiide ja
ássanmállii. Muhto go goitge vuosttaldit luoddahuksemiid muhtomin ja
muhtun báikkiin, lea meahcceriggodagaid geavaheapmi ja čuohcin
ártan. Biilaluottat leat váikkuhan muhtumiid ealáhusvuođu
unnideapmái, ovddemustá sin geain meahcceriggodagat leat
ealáhussan. Finnmárkku luoddaguorain lea oalle olu nuoskkiduvvon ja
dasa lea biilaturisma váikkuhan. Dán váttisvuođa birra, geahča NOU
1978:18 s. 282.

Telegulahallangaskaoamit leat telegráflinját ja
telegulahallanrusttegat muhtun várrečohkáin. Dákkár rusttegiidda ii
mana nu olu eanan, muhto muhtomin leat maid ráhkaduvvon luottat dahje
eará gálvofievrredanásahusat rusttegiidda várrečohkáin. Nu sáhttet
rusttegat lasihit luonddugolaheami.

6.4MILITEARA BÁHČIN- JA HÁRJEHALLANGUOVLLUT JNA.

1900-logu álggus ledje militearas 3-4 hárjehallanbáikki mat ledje
eanas dušše geassemánuid anus. Maŋŋel soađi leat huksen eambbo
báhčin- ja hárjehallanguovlluid:

Šuvešluokta 833  Álttás lea ruovttusuodjalusa báhčin- ja
hárjehallanguovlu. Dat lea oktiibuot 11,7 km 2  ja álggahuvvui
1969:s. Iŋggášguolbba ja Hálkavári báhčin- ja hárjehallanguovlu lea
oktiibuot 318 km 2  ja álggahuvvui 1950-jagiin. Dán guovllu geavahit
ossodagat mat leat doppe ja hárjehallanossodagat. Dat lea maid
Áimmusuodjalusa doaibmaguovlu.

Nyborgmoen 834  Unjárggas lea áigahaš báhčin- ja hárjehallanguovlu,
muhto dat lea olu viiddiduvvon maŋimus jagiid. Guovllu mii lea 18
km 2 , geavahit maid geardunhárjehallamiidda 835 . Nuvvosguolbba
Mátta-Várjjagis geavahit báhčin- ja hárjehallanguovlun dat ossodagat
mat doppe leat, ja ruovttusuodjalanossodat. Guovlu lea oktiibuot 12,5
km 2 .

Báhčin- ja hárjehallanguovlluid birra čuožžu eambbo NOU 1974: 22
Forsvarets skyte- og øvingsfelt I.

Buot dát guovllut leat stáhta eatnama nalde. Militeara lea ieš
eaiggát dahje das lea láigohanšiehtadus Finnmárkku
eananvuovdinkantuvrrain. Militeara báhčin- ja hárjehallanguovllut
čuhcet garrasit dan lundui gos leat. Guovllut dagahit váttisvuođaid,
vahága ja heajut beliid báikki olbmuide ja ealáhusdoibmii mii dain
guovlluin lea. Boazodoallu lea golmma guovllu ovddas ožžon
buhtadusa.

Okta čilgehussan go eará vuođđoealáhusat eai leat buhtadusa
gáibidan vahága ja váttisvuođaid ovddas, lea go dat leat stáhta
eatnama nalde. Doppe sis eai leat gustojeaddji lágaid vuođul makkárge
earenoamáš vuoigatvuođat vaikko leat guovlluid geavahan
ealáhusoaiviliin čuđiid jagiid. Dát guoská ee. sávzaguohtumii
Iŋggášguolbana ja Hálkavári báhčin- ja hárjehallanguovllus.

6.5BARTAHUKSEN

Bartahuksen gieđahallojuvvo dás, vaikko dan birra lea juo
čállojuvvon eará oktavuođain (kap. 2.6.1, 3.4.12 ja 4.2.6).

Finnmárkkus huksegohte barttaid maŋŋel maŋimus soađi. 1960-jagiid
rádjái huksejedje barttaid sahtedohko 836  . Oallugat huksejedje álggos
ja ohce lobi maŋŋel. 1963 rájes bearráigeahččagohte bartahuksema
ja leat ráhkadan láigošiehtadusa 837  eanas boares bartasajiide. 1963
rájes leat measta buot barttaid stáhtaeatnama nalde huksen
bartaguovlluide (earret ealáhusbarttaid). Bartaguovloplánen lea
suohkaniid olis, ja heivehuvvo plána- ja huksenlága
mearrádusaide. Eanas barttaid huksejit siseatnansuohkaniidda.

Finnmárkku stáhtaeatnama nalde lei ođđajagemánu 1983 láigošiehtadus
3 769 astoáiggebartii, muhto duohta lohku dáidá leahkit
stuorit. Maŋŋel 1983 lea barttaid lohku dađistaga
lassánan. Priváhta eatnamiin eai leat barttat lohkkon, muhto
árvvoštallet logu sullii 2 000:ii.

Bartahuksejeaddjit dieđusge háliidit barttaideaset suodji, šattolaš
ja buriid guovlluide. Dat seammá guovllut ges leat dávjá buoremus
šaddanguovlun meahceelliide ja buoremus guohtunguovlun šibihiidda ja
bohccuide. Váldoártan bartaguovllu válljema riidduide lea dat go
oallut beroštumit leat čoahkkanan ovtta sadjái.

6.6ÁIBMONUOSKKIDEAPMI

Finnmárkku duottarosiin ja Nuorta-Finnmárkkus oaidná mihtidemiin ahte
lea suvrra árvi/borga ja eará áibmonuoskkideapmi. Guhkit áiggi vuollái
billista dat ealáhusvuođu ja dearvvašvuođa. Mátta-Várjjagis
oidnojit áibmonuoskkideamit olu ruostan boazoáiddis Ruošša ráji
nalde, ja earenoamážit leat suohkana nuortaleamos guovlluin stuora
nuoskkidanvahágat šattuin.




 7. KAPIHTTAL

Riidoguovllut


7.1OPPALAČČAT SOAHPAMEAHTTUNVUOĐAID BIRRA

Nu guhkás go čálalaš gáldut muitalit, leat leamaš stuorit ja unnit
soahpameahttunvuođat joavkkuid gaskal ja joavkkuid siskkobealde
Finnmárkku eatnamiid ja čázadagaid geavaheami birra. Dás heive
čujuhit Steinar Pedersena čielggadussii. Muhto dilálašvuođat leat
rievdan ja dálá soahpameahttunvuođat leat earaláganat go ovdalaš
áigge. Soahpameahttunvuođat mat eanemusat gullojit, máid olbmot
oidnet eanemusat, leat soahpameahttunvuođat gaskal boazodoalu ja eará
beroštumiid, ja soahpameahttunvuođat gaskal "stuoraservodaga",
olggobealolbmuid, ja báikki olbmuid/gili olbmuid vuođđoealáhusain,
luondduriggodagaid nalde. Olggobealolbmot bohtet ja dušše
geavahišgohtet luonddu gilvvus báikki olbmuiguin, beroškeahttá
geavaheami čálekeahtes lágain ja njuolggadusain. Dat dávjá čuohcá
bearehaga riggodagaide.

Loahpas čujuhan dábálaš soahpameahttunvuođaide ja
soahpameahttunguovlluide Finnmárkku eatnamiid ja čáziid geavaheami
oktavuođas.

7.2BÁIKKI OLBMOT/EANANDOALLU - BOAZODOALLU

Dákkár soahpameahttunvuođaid birra lea čállojuvvon ovdal
(boazodoallokapihtalis, 2. kap.).

7.2.1Meahcceguohtun

Maŋimus soađi maŋŋelii (1945) ledje meahcceguohtumat áibbas
dárbbašlaččat Finnmárkku eanandollui. Muhtun guovlluin vedje gal
boazodoalus ja eanandoalus soahpameahttunvuođat guohtuneatnamiid
nalde, muhto eai dat lean nu olu, ee. danin go bohccuin ja šibihiin
leat guovttelágan guohtunmállet. Bohccot ledje maid eambbo váris go
dál ja unnit guhto giliid lahka. Boazodoallit orro ieža eambbo váris
ovdal ja iešguđet árttaiguin doalahedje ealuid eambbo čoahkis doppe
gos ieža ledje (gč. kap. 2.5.4). Muhto veadjá maid leamaš ahte
báikki olbmot ja boazodoallit oidne ášši earaládje; sis lei nannoset
verddevuohta.

Muhtumat oaivvildit ahte šibihat eai guođo doppe gos bohccot leat
leamaš. Lea váttis oalát hilgut dán oainnu, muhto duohtavuođas
oaidná dávjá ahte bohccot ja sávzzat álkit guhtot seammá sajes ja
soabadit bures. Šibihiin leat dál dušše sávzzat ja veahá guiggut
mat guhtot Finnmárkku mehciin.

Ee. Sállanis lohket bohcco váldit guohtuma sávzzas, earenoamážit
vuosttaš ruonas rásiid (rahtta) giđđat. Muhto Sállanis leat unnán
sávzzat ja bohccot, ja geasi vuostá šaddá hui buorre guohtun, nu ahte
dat ii galggaše leahkit stuora váttisvuohtan.

Porsáŋggus maid lohket ahte boazu váldá guohtuma sávzzas. Doppe
dadjet ahte sávza ii hálit, dahje ii sáhte guohtut meahcis ja orru
luoddaguorain. Boazoeaiggádat eai mieđit dása. Sávza sáhttá friddja
guohtut meahcis. Boazoeaiggádat lohket maid ahte Leaibevuon 838 guovllu
sávzzaeaiggádiin lea sierra guovlu mii lea ráfáidahtton
boazoguođoheami vuosta ja mii lea dušše sávzzaid váste
(Vuohpošnjárga 839 ), muhto sávzaeaiggádat eai geavat dan njárgga. Sii
diktet sávzzaid guohtut luoddaguora. Oarjjabealde Porsáŋggu leat
oalle olu bohccot ja muhtun guovlluin sáhttet gal ribadit
guohtumiid. Ii dáidde boazu gal dagahit ahte sávzzat guhtot
luoddaguoraid. Dan oaidnit doppe nai gos eai leat bohccot.

Eai leat makkárge iskamat čađahuvvon bohccuid ja sávzzaid
gaskavuođaid birra geasseorohagain.

Dáidá veahá dadjamuš das go 1933 ja 1978 boazodoallolágaid vuođul
lea boazodoalus láhkavuođustuvvon 840  riekti meahcceguohtumiidda, ja
báikki olbmuin/eanandoalus lea gustojeaddji norgga rievtti mielde ja
dálá eananoamastanduođaštusaid mielde dušše muddejuvvon
guođohanriekti 841 . Eiseválddit sáhtte vuovdesuodjalanulbmiliin
mearridit ja muddet 842  dán guođohanrievtti. Sullasaš bonju dilli lea
maid 1965 lágas Finnmárkku stáhta matrikulerekeahtes eatnama
birra. 2. §:s mearriduvvo ahte ii leat lohpi vuovdit daid eatnamiid
mat dárbbašuvvojit bohccuide guohtoneanamin ja
johtolatgeinnodahkan. Ovddit lágain 1863 ja 1902 rájes ledje sullasaš
mearrádusat, muhto dat gustojedje maid šibihiidda ("Geasseorohahkan
báikki olbmuid dahje boazosápmelaččaid elliide"). 1965 lágas lea
mearrádus báikki olbmuid elliid birra hilgojuvvon. Báikki olbmot leat
historjjálaččat geavahan meahcceguohtumiid seammá garrasit ja seammá
guhká go boazodoallu.

7.2.2Giettit

Dán váttisvuođa birra lea maid čállojuvvon kap. 2.5.3:s.

Lea čielggas ahte sihke bohccot, sávzzat ja eará šibihat mat mannet
gittiide guohtut, sáhttet vahágahttit Dát dilli lea dagahan
unohisvuođa ja soahpameahttunvuođaid earenoamážit boazodoalu ja
eanandoalu gaskii. Eanandoallái lea bahčat go omd. bohccot dulbmot
ođđa gietti masa su fuođardilli lea čadnon. Dákkár billisteamit
sáhttet ekonomolaččat hui olu vahágahttit eanandoalli jus son ii
oaččo buhtadusa dan ovddas.

1933 boazodoallolágas ledje hui čielga mearrádusat
buhtadanovddasvástádusa ja buhtadusmearrideami birra dákkár
áššiin. 1978 boazodoallolágas leat §§:in 25-27 mearrádusat dan
birra.

Ovdalaš áigge, ovdal go báikegottiin duođas fárregohte eret ja dat
báhce ávdimin, sáhtii álkibut ribahit bohccuid billistit gittiid go
dál go leat vánit ja eambbo čoahkke eanandoalloeatnamat. Nuppe dáfus
vejii dološ boazodoalus eambbo guođoheapmi geasset mii doalahii
bohccuid eret gittiin. Maŋimus jagiid leat gilván muhtun eatnamiid
jur boazoguohtunguovlluide. Dákkár guovlluin leat veaháš
riidalan. Bohccuid lassáneapmi lea muhtun báikkiin dagahan eambbo
deattu gittiide ja nu eambbo soahpameahttunvuođaid.

Oallut eanandoallit oaivvildit ahte:

- boazoeaiggádat eai beroš guođohit bohccuid, dušše vuojašit
- biillaiguin.  orohagas leat beare olu bohccot.  boazoeaiggádat
- sáhttet doalvut bohccuid earasadjái.

Oallut boazodoallit oaivvildit fas ahte:

- giettit leat dološ boazoguohtuneatnamat máid leat váldán sis.  eai
- leat áidon gittiid ja lea veadjemeahttun doalahit bohccuid doppe
- eret.

Muhtun guovlluin Finnmárkkus leat muhtun jagiid bahča riiddut
bohccuid geažil gittiin. Earenoamáš heittot sáhttá leahket maŋŋi
giđaid.

Muhtun guovlluin leat suolohasat diktán ealu geasi nannamis. Dat orro
dagahan váttisvuođaid.

Muhtomin leat soames hárve boazoeaiggát čeavlát vástidan
eanandolliide geaidda bohccot gittiin leat váttisvuohtan ja vahágin
leamaš. Lea dáhpáhuvvan ahte boazoeaiggát ii beroš das go
eanandoalli bivdá boazoeaiggáda doalahit bohccuid eret gittiin. Nuppe
dáfus gávdnojit ovdamearkkat dasa go eanandoallit leat beare alla
buhtadusaid gáibidan go ii báljo leat billistuvvon mihkkege. Lea maid
duohta ahte muhtun gerddiid leat eanandoallit hejot
áidon. Eanandoallodepartemeantta evttohuvvon ruhtadanortnegat vedjet
sáhttit buoridit dáid dilálašvuođaid (gč. kap. 2.5.3).

Bargovuohki dieđusge maid váikkuha vahágii ja man stuoris vahát
šaddá. Ovdal ledje bajildusgilvojuvvon 843  niittut
dábálaččamusat. Rásseruohttasat unnán dalle billistuvvojedje go
bohccot manne dohko, vaikko sáhtii gal čuohcit dan jagi šaddui. Dálá
silofuođđarii geavahit measta dušše goanstagietti. Dat lea hearki
guohtumii ja duolmmahallamii, ja rásseruohttasat ja jagi šaddu sáhttá
olu billistuvvot go boazu manná dohko.

Nubbi mii dagaha lassi unohisvuođa go buhtadusa gáibidit, lea go nu
guhkes áiggi váldá soabahanšiehtadusaid 844  dahje árvvoštallamiid
doallat. Go árvvoštallama galgá doallat, lea váttis duođaštit lea
go boazu billistan vai ii. Árvvoštallit fertejit dasto cealkámuša
buktit bealálaččaid čuoččuhusaid vuođul. Dat lea heittot danin
go geanuhuhttá árvvoštallama luohtehahttivuođa. Boazodoallolága
mearrádusaiguin (27. §), galggašii leahkit vejolaš dán dahkat
buorebut.

Muđui lea olu sajiin boazoeaiggádiin ja eanandolliin dárbu buoret
olahit gaskaneas ipmárdusa ja ovttabarggu.

7.2.3Ođđa eatnamiid bargan

Nu go ovdal namuhuvvon, barget hui unnán ođđa eatnamiid Finnmárkku
guovddáš eanandoalloguovlluin. Boazodoalu ja eanandoalu gaskal leat
leamaš unnán soahpameahttunvuođat ođđagilvima geažil. Muhto daid
birra gullo álo dainnalágiin ahte orrot leahkime stuorit
vuostelasvuođat ealáhusaid gaskkas go oba leat
ge. Soahpameahttunvuođat bohciidit dávjjimusat johtolatgeinnodagaid
oktavuođas.

Okta ášši mii unohastá eanet sajiin go eanandoalus, lea juste dat
namuhuvvon 2. § njukčamánu 12. b. 1965 lágas Finnmárkku Stáhta
matrikulerekeahtes eatnamiid birra. Doppe daddjo ahte eanan máid
eiseválddit atnet dárbbašlažžan boazoguohtumin ja eanan mii
geavahuvvo dahje sáhttášii geavahuvvot johtolatgeinnodahkan
bohccuide, ii galgga sáhttit vuvdojuvvot dahje láigohuvvot. Mearrádus
bođii vuosttaš geardde 1863 lágas. 1978 rádjái lei ámta, fylka dahje
(1933 maŋŋel) sámefáldi mii eiseválddiid ovddas árvvoštalai mii lei
dárbbašlaš boazodollui. 1978 boazodoallolágas lei ođasin dat go
boazodoalu iežas ásahusat galge beassat cealkámušaid buktit dákkár
áššiin. Nu lea boazodoallu šaddan gievrrabun.

Dábálaš soahpameahttunvuođamálle dákkár áššiin lea ahte
boazodoallu čuoččuha guovllu johtolatgeinnodahkan, ja eanandoallu
oaivvilda dat ii leat nu. Dalle dávjá eai joavdda šat guđege guvlui.

7.2.4Áidedoallu

Buot riidduin go bohccot leat gittiin leamaš, šaddá áiduma birra
sáhka. Lea duohta ahte dávjá ii leat áidi, dahje leat heajos áiddit
gittiid birra. Gittiin gos eai láddje, mieská áidi
jođánit. Čuoččuhuvvo maid ahte dábálaš áidi ii doala bohccuid ja
muhtunládje lea dat riekta. Goitge dollet bievlan dábálaš, bures
divoduvvon áiddit eanas bohccuid. Earenoamážit giđđat bahkkejit
bohccot áiddiid vuostá, ja dalle leat áiddit dávjá muohttaga
vuolde. Boazodoallolága vuođul sáhttá eanandoalli gáibidit
árvvoštallama ja oažžut buhtadusa vahága ovddas máid boazu dahká
vaikko gieddi ii leat ge áidojuvvon.

Boazodoallolága 26. § vuođul lea boazodoalus vejolašvuohta
soabalaččat dahje árvvoštallama mielde, áidut vai guođohangeaskku
nagoda doallat ja sihkkarastit buhtadusgáibádusaid
vuostá. Árvvoštallan sáhttá maid mearridit gullevaš eananeaiggáda
máksit oasi áidegoluin. Eanadoallošiehtadusa ja
Boazodoallošiehtadusa olis lea sierra njuolggadusaid vuođul
vejolašvuohta ohcat ruhtadandoarjaga dákkár áiddiide.

7.2.5Eará guođohandilálašvuođat

Porsáŋggu nuorttabealde leat maŋimus 35 jagi bohccuid guođohan
birrajagi, ja dat lea orohaga guođohanáiggi mearrádusaid
vuostá. Váidaluvvo go bohccot dálvet guhtot gittiid ja
billistit. Duohta vahágiid gittiin mearridit muohta- ja
jiekŋadilálašvuođat ja boazolohku, muhto dat dagaha goit
unohisvuođaid ja nappo vuostelasvuođaid ja riidovuođu. Bohccuid
dálveguohtun sávzzaid geasseguohtumiin ii dáidde vahágahttit. Doppe
váikkuha dálveguohtun baicca bures sávzzaid
geasseguohtumii. Dálveguođoheapmi giđđa- ja čakčaorohagain maid
sáhttá siiddaid gaskii dagahit vuostelasvuođaid.

7.2.6Meahcásteapmi

Dán dáfus orrot unnán soahpameahttunvuođat leamaš ovdal. Veadjá maid
danin go lei unnán gilvu boazoeaiggádiid ja dáloniid gaskkas (sámi
fásta ássiid) geain lei meahcásteapmi ealáhussan. Soaitá máid danin go
dalle go vuotnaássit ledje meahcis bivdime ja guolásteame, de ledje
boazodoallit duoddaris dálveorohagas. Siskkit guovlluin,
Guovdageainnus ja Kárášjogas, eai ge oro leamaš namuhan veara
soahpameahttunvuođat dáloniid ja boazoeaiggádiid gaskkas. Veadjá
leamaš danin go lei seammá álbmot, fuolkkit ja verddet, geain lei
meahcásteapmi ealáhussan.

Maŋimus jagiid lea dilli veahá earáhuvvan ja leat maid
vuostelasvuođat bohciidišgoahtán. Olu báikkiin (Sállanis, Fálás,
Fálesnuoris, Porsáŋggus ja Álttás) oaivvildit olu fásta ássit ahte
leat nu olu bohccot ahte dat čuohcá murjjiide, earenoamážit
luopmániidda. Lohket ahte bohccot olu báikkiin dulbmot buot. Máŋggas
oaivvildit ahte boazoáiddit jeaggeeatnamiin čuhcet nu ahte visot
luopmánat duolmmahallet. Muitalit maid ahte doppe gos čoahkis
guođohit, gurbejuvvo nu ahte eai šatta šat luopmánat (gč. maid
kap. 3.4.10).

Muhtun mearri báikki birra daddjojuvvui dáinnalágiin: "Lei dego
feastonuohti livččii geassán dakko". Ii daidde jur duohta gal ahte
luopmánat leat oalát nohkan. Muhto gokko čoahkkeealut guhtot,
earenoamážit áideguoraid, gal dulbmojuvvo eanan. Šattut billohuvvet
ja nu maid muorjjit/luopmánat.

Nubbi riidoášši muhtun báikkiin, lea luossabivdu jogain. Ovtta
johkii lea eananeaiggátsearvi ožžon láigolihtu. Miellahtut eai
dohkket ahte boazoeaiggádat firbmot jogas, go ieža eai beasa dan
dahkat. Sii oaivvildit ahte boazoeaiggádat maid galget máksit
dárbbašlaš divvagiid seammaládje go fásta ássit. Sii ákkastit dan
dainnalágiin ahte boazoeaiggádat eai bivdde boazodoalu oktavuođas,
muhto danin go geasset orrot suohkanis ja geasseorohat lea
suohkanis. Sii dadjet maid ahte fástaássi sápmelaččain guhká lea dát
bivdu ealáhussan leamaš, ja ahte boazosápmelaččat hui unnán leat
jogaid bivdán ovdal. Sii oaivvildit dán sin vealaheapmin geat guhkimus
leat geavahan guovlluid.  Boazoeaiggádat ges čujuhit láhkii ja lohket
alddiineaset boares guollebivdinrievtti.

Meahceelliid- ja guolledivatmávssu birra stáhtii, lohket
vuotnasápmelaččaid ovddasteaddjit ahte sis leat guolle- ja
fuođđoriggodagat eambbo leamaš ealáhussan go boazosápmelaččain,
muhto sii meannuduvvojit ovttadássásaččat eará fásta ássiiguin.

Sii dadjet maid ahte eai sii hálit boazodolliin váldit eret dáid
sierrarivttiid, muhto háliidit ahte fásta ássit vuođđoealáhusain
ožžot nannejuvvot daid meahccevuoigatvuođaid mat sis barggu čađa
leat leamaš čuđiid jagiid seammaládje go boazodoalus.

Muhtun boares mearrasápmelaš guhte agibeaivve lea bargan
meahcástemiin ja mearabivdduin dajai ná: Vuotnabivdit leat gurren
vuonaid, olggobealolbmot (čoahkkebáikeássit) leat leavvan
luomejekkiide ja min lagas eatnamiidda ja rihpan mis daid, ja dál
bohtet boazosápmelaččat, min vieljat, eai ge loga mis makkárge
rievtti meahcceriggodagaide; dat leat gul sin. Ii soaitte duohtavuohta
jur nie, muhto dat govvida goit olbmuid jurdagiid muhtun Finnmárkku
sámi guovlluin.

Lea duohta ahte fásta ássit máŋgga Finnmárkku guovllus atnet
boazosápmelaččaid dakkárin geat oaivvildit alddiineaset buot
meahccevuoigatvuođaid, ja sin oainnu mielde eai leat fásta ássiin
makkárge vuoigatvuođat meahcceriggodagaide.

Muhtun muddui lea nu boasttoipmárdusa geažil dahje danin go moadde
hárve boazoeaiggáda leat čevllohallan dahje leaikkastallan. Dát
čájeha dološ, áiggiid čađa adnon 845  vuoigatvuođat
meahcceriggodagaide mat čuđiid jagiid leat geavahuvvon, mat eai leat
nannejuvvon, dagahit riiddu ja soahpameahttunvuođaid fásta ássiid ja
boazosápmelaččaid gaskii.

7.3ČOAHKKEBÁIKKIID OVDÁNEAPMI / ČOAHKKEBÁIKEÁSSAN - BOAZODOALLU

Ovdamearkan leat Hammerfeastta riiddut, mat leat áviissain oidnon ja
leat olu jagiid juo bistán. Sihke boazodoallit ja boarráset
hammerfeastalaččat lohket ahte ovdal soađi eai lean makkárge hupman
veara soahpameahttunvuođat gavpoga ja boazodoalu gaskkas. Muhtun
vuoras olmmái muitala ahte dalle hárve oidnojedje sápmelaččat ja
bohccot gávpogis, dat ledje aivve váris. Dát dušše "čájehuvvojedje"
go turistafatnasat ledje guossis. Gávpot lei unni ovdal soađi ja lei
hui čoahkis. Maŋŋel soađi viiddui gávpot juohke guvlui ja
Lávželuokta 846  das lahka lea viidánan ja šaddan oalle
čoahkkebáikin. Gávpotoasit, mat álggos ledje dušše smávva
čoahkkebáikkážat mat válde unnán guohtuneatnama, leat dál sturron ja
váldet oalle olu guohtumiid. Olu báikkiin fertejit bohccot johtalit
dakkár báikkiid čađa gosa lea huksejuvvon, vai besset
guohtuneatnamiidda. Luottat, girdišillju ja iešguđetlágan
huksehusat leat maid váldán guohtuneatnamiid ja leat čuohcan sihke
vuojehan- ja johtalangeinnodagaide. Lassáneaddji álbmot lea ožžon
eambbo ja eambbo astoáiggi, nu ahte dađistaga eambbo geavahit lagas
eatnamiid gávpoga birra ja nappo dainna lágiin váldet
guohtuneatnamiid. Gávpoga muosehisvuohta olle guohtuneatnamiidda, dego
rieggát čázis go geađggi bálkesta. Viiddis guohtunguovllut Fálás
leat gáržon. Nuppe dáfus leat boazoeaiggádat ja bohccot sullos
lassánan ja dagahan garraset deattu guohtumiidda.

Lea nappo dakkár dilli ahte guohtuneatnamat leat unnon ja bohccot leat
lassánan. Bohccot leat ferten hárjánit gávpoga rigerrii ja guohtut
garraseappot, dušše fal danin go dárbbašit guohtut. Dat čuohcá
dasto gávpoga ruonas báikkiide. Seammás lea olbmuid oaidnu bohccui
rievdan. Muhtun boares olmmoš muitala ahte ovdalaš áigge eai atnán
olbmot áššin ge go gusat, sávzzat ja bohccot guhto gávpogis. Dál
leat olbmot gilván ruonas giettážiid ja liđiid ja muoraid máid
buorahit. Dakkárat eai báljo lean ovdal. Son muitala maid ahte go
boazu boahtá gávpogii, de olbmot gavdnjejit dan duohko deike. Boazu
ballá ja njuiku áiddiid badjel.

Lea ipmirdahtti ahte oallugat šaddet unohis millii ja dakkaviđe
sivahallet boazoeaiggádiid go eai guođot ja bearráigeahča
bohccuideaset. Boazoeaiggádat fas oidnet ahte boazu ii beasa ráfis
guohtut gos ge. Juohke sajes sullos muosehuvvojit bohccot, ja olbmot
ja beatnagat baldet daid. Buot dát leat váikkuhan unohisvuhtii
gávpogis.

Lea duohtavuohta ahte Hammerfeastta servodatmannolat lea hui olu
gáržžidan boazoguohtuneatnamiid. Dán soahpameahttunvuođa čoavdit
dárbbašuvvo eambbo čadnojuvvon ovttasbargu gaskal boazodoalu ja
hammerfeastalaččaid.

Hammerfeastta dilálašvuođaide čujuhuvvo earenoamážit danin go
doppe leat eanemus soahpameahttunvuođat. Sullasaš
soahpameahttunvuođat leat eará báikkiin Finnmárkkus, muhto eai jur
seammá váddásat. Honnesvágis ja Girkonjárggas maid muitalit bohccuid
jur guovddáš čoahkkebáikkis. Máhkarávjjus leat eambbo bohccot juohke
areálmihtu nammii go Fálás. Muhto Honnesvági topográfalaš
dilálašvuođa geažil mannet bohccot olggobeale
gávpoga. Hammerfeasttas gal lea lunddolaš bohccui mannat gávpogii.

7.4LUONDDUDUOHTADEAMIT - BOAZODOALLU

Ovdalis (kap. 2.6) lea dan birra sáhka movt luondduduohtadeamit
čuhcet boazodollui. Doppe lea maid Finnmárku stuorimus
luondduduohtademiid birra čállojuvvon. Dákkár riiddut ja mainna
lágiin dat sáhttet váikkuhit, oaidnit Álttá-áššis. Vaikko vearrámus
dilli dáiddii Álttás, de leat eanet ovdamearkkat
soahpameahttunvuođaide. Dat leat iešguđetládje váikkuhan
ealáhussii. Danin fertet muhtun áššiid namuhit. Hárve sáhttá
čájehit buot váikkuhusaid ollásit go luondu billistuvvo.

Finnmárkku boazodoallovuogádagat leat váddásat ja olu áššit lean dan
siskkobealde. Billisteapmi ovtta báikkis sáhttá viidánit ja
nuppadassii easkka dagahit váttisvuođaid ja sáhttá maid
soahpameahttunvuođaid dagahit eará siiddaiguin. Muhto
luondduduohtadeamit sáhttet maid dagahit soahpameahttunvuođaid eará
ealáhusaiguin ja beroštumiiguin. Jus máhkaš guovddáš
giđđaguohtuneatnamis billistuvvo deaŧalaš oassi, de sáhttet
bohccot bággejuvvot eret dan guovllus. Nu sáhttet bohccot mannat eará
orohagaid siskkobeallái, dahje jus leat olu gilvojuvvon giettit ja
viesut giđđaguohtuneatnama birra, de sáhttet dohko šaddat
mannat. Goappešiid dáfus sáhttet soahpameahttunvuođat
šaddat. Billisteapmi sáhttá nappo dagahit eambbo
soahpameahttunvuođaid go dušše dan mii álggus lei.

Váilevaš boazodoallodovdu ja -máhttu dagaha ahte olbmot dábálaččat
eai báljo ipmir luondduduohtademiid ollislaš váikkuhusaid
boazoorohagaide.

Muhto boazodoalu vuosteháhku muhtun luondduduohtademiide dagaha maid
dás jođánit soahpameahttunvuođaid ja vuostelasvuođaid gaskal
boazodoalu ja báikki olbmuid. Biilageaidnoáššit dagahit dávjá
vuostelasvuođaid dán oktavuođas. Dál leat ain olu báikki servodagat
ja gilit mat dárbbašivčče biilageainnu. Olbmot fárrejit eret dakkár
báikkiin jus eai oaččo biilageainnu. Máid galgá dasto boazodoallu
dahkat jus geaidnu šaddá deaŧalaš guohtuneatnama, guotteteatnama
dahje čakčaeatnama čađa mannat? Sáhttá vuosttaldit ja caggat man
garrasit dál de. Muhto gávdnojit maid geainnut mat leat dagahan vahága
ja váttisvuođaid, ja boazodoallu ii leat caggan ii ge gáibidan
buhtadusa, dušše danin go dat dagahivččii vuosttaldeami ja
bahávuođa boazodollui.

Dákkár vuostelasvuođaiguin lea váttis birget. Unnimus mearri lea goit
ipmirdit nuppi beali oainnuid. Muhtomin dáidá váilon dáhttu
čielggadit áššiid máid boazodoallu livččii sihtan, dahje
boazodoallu lea badjelmeare stuorisin dahkan ášši.

Ekonomiija birra maid šaddá sáhka luondduduohtademiid
oktavuođas. Sii geat áigot čađahit billistemiid lohket olu
divraseabbon šaddat jus boazodoalu sávaldagaid/gáibádusaid mielde
galgá bargat. Boazodoalus ges leat lunddolaš árttaiguin váttisvuođat
ollislaččat čájehit ruvdnon ja evren man olu billsiteapmi čuohcá
sidjiide.

7.5LUONDDUDUOHTADEAMIT - EANANDOALU/BÁIKKI OLBMUID BEROŠTUMIT

Dáiguin šaddet hárve nu stuora soahpameahttunvuođat go boazodoalu
oktavuođas. Biilageainnut leat dat maid geažil eanemus
soahpameahttunvuođat leat leamaš Finnmárkkus. Biilageainnut
dieđusge leat buorit ja leat hárve dagahan stuorit riidduid. Muhto
johtolat mii šaddá, lea dagahan luondduriggodatgilvvu. Geainnut leat,
nu go namuhuvvon máŋgii, addán čoahkkebáikeássiide vejolašvuođa
geavahit riggodagaid máid vuotna- ja siseatnanássit ieža ráđđejedje
ovdal. Biilageainnu njuolggo vahágat go lea váldán gilvojuvvon eatnama
dahje guohtuneatnama, lea dávjjimusat boahtán ovttaide buriiguin máid
biilageaidnu lea addán báikki servodahkii.

Rusttetgeainnut mat dábálaš johtolahkii leat rahpasat, sáhttet
jođánit dagahit váttisvuođaid gaskal báikki olbmuid ja
olggobealolbmuid go šaddá luondduriggodagaid nalde gilvu dahje go
luottaid geažil šibihat muosehuvvojit guohtunguovlluin.

Militeardoaimmat leat maid dagahan soahpameahttunvuođaid. Sihke
Várjjatvuonbađas, Porsáŋggus ja Álttás leat nággen guđet báikkit
galget šaddat militeara doaibmaguovlun. Dakkár báikkit gos olu
hárjehallet, eai šat báljo heive sávzaguohtuneanamin. Gustojeaddji
láhkamearrádusaid bokte ii sáhte omd. sávzaeaiggát gáibidit buhtadusa
vahágiid ovddas máid militeara doaimmat dagahit dakkár stáhta
eatnamiin mat leat lahka báhčin- ja hárjehallanbáikki, vaikko
sávzaeaiggádat leat sávzzaid guođohan olu jagiid doppe, go doivo
alddiineaset luonddolaš rievtti dasa. Dát lea váikkuhussan das go
eanandoalu meahcceguohtunriekti ii leat lágas nannejuvvon. Dat lea
juste nuppeládje nannejuvvon, nappo ahte eananeaiggát, dán dáfus
stáhta, sáhttá mearridit guođoheami. Muhto ulbmil
guođohanmearridemiin lei álggus vuovdesuodjaleapmi. (Geassemánu
22. b. 1863 meahcceláhka, 1. kap., dálá skábmamánu 29. b. 1968 láhka
earenoamáš ráđđenrivttiid birra earáid eaiggáduššan eatnamiin,
earenoamážit 11-16. §§.) Earret Álttá-ášši, eai báljo leat
leamaš stuorit riiddut gaskal eanandoalu/báikki olbmuid ja
dulvademiid Finnmárkkus.

Barttaid ja bartaguovlluid leat oallugat namuhan riidoguovlun
(vrd. kap. 4.2.6). Dat dagahit gilvvu meahcceriggodgaid nalde, nu go
murjjiid/luopmániid, meahceelliid ja guliid nalde, ja maiddái
muosehuhttet sávzzaid ja gusaid guohtunguovlluin. Muhtun smávit
báikkiin sáhttet muhtomin leahkit eambbo olbmot bartaguovlluin go
báikki servodagain. Luovusbeatnagat barttaid ja bartaguovlluid lahka
leat maid dávjá váttisvuohtan.

Boazodoallorusttegat ja earenoamážit áiddit leat dagahan
soahpameahttunvuođaid. Báikki olbmot máŋgga guovllus lohket ahte
áiddit hehttejit sin meahcceguohtumiid geavaheamis dahje čuhcet
bearehaga meahccái. Dát lea maid namuhuvvon kap. 7.2:s.

7.6ÁLBMOGA LUONDDURIGGODAGAID GEAVAHEAPMI - BOAZODOALLU

Dán birra lea maid čállojuvvon ovdal, joavkkuid oainnuid
mielde. Čuovvovaččat čujuhit eambbo čielgasit muhtun áššiide ja
guovlluide gos leat soahpameahttunvuođat.

7.6.1Bivdu

Čakčabivdu (mii álgá čakčamánu 10. b.) lea juste ragatáigge. Dát
bivdu lea eanas čakčaorohagain, ja dat dagaha váttisvuođaid ja
soahpameahttunvuođaid. Boazodollui lea earenoamážit bivdu
beatnagiiguin heittot. Dalle leat maid muhtumat johtime ja danin
šaddá vel váddásit dilli. Boazodoallolága 29. § bokte sáhttá
Eanandoallodepartementa viiddidit beanaveaddima sihke áiggi ja
báikkiid dáfus dakkár guovlluin gos lea dárbbašlaš boazodoalu
geažil. Boazodoallu lea háliidan rievdadit čakčabivdoáiggi dain
guovlluin mat leat earenoamáš deaŧalaččat čakčaguohtumin ja
johttimii. Bivdiin lea unnán ipmárdus dákkár doaimmaide.

7.6.2Guollebivdu/mohtorjohtolat

Ovdalaš áigge eai báljo lean soahpameahttunvuođat sáivabivddu birra
gaskal boazodoalu ja álbmoga, ovdal go mohtorjohtolaga geažil
meahccegeavaheapmi garrasit lassánii. Muhto stuorimus váttisvuođat ja
soahpameahttunvuođat eai leat guollegilvvu geažil. Dat lea
lassáneaddji doaibma ja muosehuhttin guohtuneatnamiin máid
mohtorjohtolat, earenoamážit dálvet, dagaha boazodollui. Oppalaš
mohtorvuodjingielddus miessemánu álggus lea buoridan dili, muhto sihke
boazodoallu, suohkanat ja earát lohket ahte olu lobihis vuodjin dagaha
váttisvuođaid. Olu mohtorjohtolat ovdal miessemánu 5. b., nappo ovdal
go lea oppalaš mohtorvuodjingielddus, lea mearrádusaid vuostá lágas
mohtorjohtolgaga birra meahcis ja čázadagain. Dán lea čálli ieš
oaidnán ja gullán oalle oallugiin. Suohkanat leat maid čujuhan
váttisvuhtii.

Muhtun čázadagain lea álbmot ja boazodoallu riidalan luossabivddu
nalde. Eanemus dovddus lea Riehpponjohka gos leat leamaš
soahpameahttunvuođat gaskal Oarje-Finnmárkku bivdo- ja
guolástansearvvi, mii hálddaša guollerivttiid, ja boazodoalu. Dan
orohaga boazodoallit leat boazodoallolága mearrádusaid bokte ožžon
guollegoarttaid nuvttá. Guolástansearvi ges čuoččuha ahte
boazodoallit eai doahttal bivdoneavvuid, ráfáiduhttináiggi ja
ráfáiduhttinguovllu (luossagorkŋohaga 847 ) gustojeaddji mearrádusaid.

Bivdo- ja guolástansearvi lea maid dadjan ahte boazodoallit mat eai
oba gula ge orohahkii, bivdet jogas goartta
oasttikeahttá. Oarje-Finnmárkku bivdo- ja guolástansearvi lohká vel
ahte boazodoallit eai oba bivdán ge joga ovdalaš áigge. Sii lohket
maid boazodolliid bivdit lobihemet eará jogain ja fierbmut luosaid
jorpmiin. Oarje-Finnmárkku bivdo- ja guolástussearvvi ovddasteaddjit
lohket iežaset bearráigeahčči máŋgii fuobmán boazodolliid geat
bivdet lobihemet, muhto sii maid deattuhit ahte oallugat
sápmelaččain bivdet lobálaččat ja doahttalit gustojeaddji
mearrádusaid, ja dat leat orohahkii gullevaš olbmot.

Muhtun fiettarhas, mii lea dan orohagas gos Riehpponjohka lea, muitala
ahte lea áibbas vearrut lohkat sii eai bivdán joga ovdalaš áigge. Son
dadjá dáinna lágiin: "Mii leat álo bivdán vuoššanguoli jogas. Muhto
ovdal go Suoidneleavšši geaidnu bođii, eai lean dáppe
hammerfeastalaččat min bearráigeahččame." Dát dáidá leahkit duohta
máid boazodoalli lohká, muhto nuppe dáfus vedjet maid eambbo
boazodoallit bivdit joga dál go ovdal. Soahpameahttunvuođat bohciidit
go olggobealolbmot leat boahtán mearridit meahcceriggodagaid badjel
máid guovllu boazodoallit leat geavahan ja atnán iežaset
ealáhusvuođu oassin. Olbmot geaid boazodoallit atnet
sisabáhkkejeaddjin dohko, leat bidján mearrádusaid nu ahte boares
geavaheddjiin ii lean mihkke dadjamušaid. Go vel guovllu
boazodolliide nai muitalit ahte sii eai leat goasse bivdán guliid
jogas, dahje sis ii leat riekti bivdit doppe, de lea bággu šaddat
riidu.

Riehpponjohka lea čájehuvvon dás ovdamearkan danin go doppe leat
eanemus soahpameahttunvuođat leamaš, muhto maiddái danin go lea
álkis ipmirdahtti duogáš dákkár soahpameahttunvuođaide. Dákkár
soahpameahttunvuođat leat eará čázadagain maid, muhto dat eai leat
seammá garrasit govviduvvon.

7.6.3Turisma

Boazodoallokapihtalis leat čájehan movt muosehuhttin guohtuneatnamiin
dagaha váttisvuođaid boazodollui. Olu vánddardeapmi earenoamáš
guovlluin sáhttá njuolga dahje eahpenjuolga dagahit
soahpamahttunvuođaid. Boazodoalloguovlluin olggobealde Finnmárkku
leat ovdamearkkat dasa go turistadoaimmat siiddain/orohagain leat olu
vahágahttan ja measta goaridan boazodoalu.

Máhkarávjju orohat lea Davvenjárggas. Biilageaidnu dohko manná jur
čađa orohaga. Turistadoaimmaid geažil ii báljo sáhte muhtun
guohtumiid geavahit turistaáigodagas. Seammá dilli lea fáláhasain
(kap. 7.3). Mohtorjohtolat giđasdálvve guohtuneatnamiin dagaha seammá
dili.

Maiddái dábálaš čuoigan bivnnuhis mátkeguovlluin lea muhtun báikkiin
Finnmárkkus leavvan nu ahte lea heittot boazodollui.

Dábálaš bievlavuodjin meahcis mohtorfievrruigguin, sihke lobihis ja
lobálaš vuodjin, lea hárve nu olu ahte dagaha váttisvuođa ja
muosehuhttá. Muhto vuodjin billista muhtun muddui eatnamiid.

7.7ÁLBMOGA MEAHCCERIGGODAGAID GEAVAHEAPMI - BÁIKKI OLBMOT

Dás gieđahallat dušše muhtun dihto soahpameahttunvuođa. Geahča
muđui kap. 3.4.13.

Nu go juo namuhuvvon, de leat geainnut ja buoret birgejupmi dagahan
ahte meahcceriggodagaid máid giláža olbmot ieža ráđđejedje ovdal,
dál geavaha olles fylkka/riikka álbmot. Lea čielggas ahte dat dagaha
soahpameahttunvuođaid, earenoamážit go gilisearvvi čálekeahtes
meahccegeavahanlágat ja -njuolggadusat eai leat lágas nannejuvvon, ja
danin eai doahttal olggobealolbmot daid. Dasa lassin leat dat
riggodagat maid birra lea sáhka, dávjá gili ássama vuođđun.

Muorjjit/luopmánat leat hui deaŧalaččat oallugiidda. Dábálaš
buriid luomejagiid leat Finnmárkkus doarvái luopmánat. Muhto
luopmániiguin mat leat lagamusas gili ja geainnu, lea unnimus bargu
gili ássiide ja geain maid soaitá lubmen ealáhusa oassin. Álbmot maid
álkimusat beassá dohko ja nu sáhttá šaddat gilvu riggodaga nalde.

Ealáhussáivabivdi háliida buoremus lági mielde ráđđet jávrri vai
bivdu šaddá nu gánnáhahttin go vejolaš (kap. 3.4.8). Jus álbmot
galgá fierbmut ja earaládje bivdit jávrri, de unnu su ealáhusvuođđu
gii ealáhusbihtá viežžá jávrris.

Seammaládje lea meahceelliid dáfus. Astoáiggebivdi gilvala
ealáhusbivdiin bivddáhasaid nalde. Mađi eambbo astoáiggebivdit leat
dakkár guovllus gos ealáhusbivdu lea, dađi unnit šaddá sutnje geas
bivdu lea ealáhussan. Jus oallugat mátkkoštit deaŧalaš
meahceelliidguovllus, de sáhttá meahceelliid lohku unnut ja nu maid
bivddu/meahcásteami vuođđu.

Máŋgga guovllus lohket ahte eará bargofálaldagaid geažil eai leat
dál mu oallugat go ovdal geain meahcásteapmi lea ealáhussan. Dát dáidá
leat duohta. Muhto lea maid jáhkehahtti ahte álbmoga
meahcceriggodatgeavaheapmi mii unnida ealáhusvuođa, maid lea garrasit
váikkuhan dasa. Oallugat leat dadjan ahte álbmoga meahccegeavaheapmi
lea veadjemeahttumin dahkan meahcástanealáhusa muhtun guovlluin.

Boazodoallokapihttalis leat soahpameahttunvuođat čázadagaid
láigolihtuid bokte namuhuvvon (kap. 7.6). Leat leamaš máŋggat
sullasaš soahpameahttunvuođat báikki olbmuiguin. Oallugat Fálesnuori
suohkanis leat atnán unohassan go vuosttažettiin lea
hammerfeastalaččain láigolihttu Riehpponjohkii ja mearridit dan
badjel. Sáhttá dadjat nu ahte riehpponvuotnalaččat ja
riehpponávžilaččat geain dološ áigge lei johka ealáhusriggodahkan,
leat massan dán riggodaga mearridanvejolašvuođa. Nuppe dáfus dihtet
Fálesnuori olbmot ahte Oarje-Finnmárkku bivdo- ja guolástansearvi lea
bargan garrasit lasihit luosaid johkii.

Eará Finnmárkkuguovlluin leat maid muitalan sullasaš guollebivddu
láigolihtuid birra servviide mat leat dagahan ahte báikki olbmot/gili
olbmot leat massán mearrideami dan guollebivddus máid sii leat
doaimmahan buolvvaid čađa.

Go báikki olbmot/gili olbmot oaivvildit iežaset massán vuoigatvuođa
máid sii leat atnán alcceseaset gullat, dahje eai beasa šat mielde
mearrideames dan geavaheami, de dat dagaha soahpameahttunvuođaid ja
olbmot eai doahttal dan čázadaga guolástannjuolggadusaid. Omd. orrot
unnit soahpameahttunvuođat go leat gili iežas searvvit mat ožžot
láigolihtu čázadagaid guollebivdui.

Dákkár soahpameahttunvuođat bohciidit ovddemustá riggodatgilvvu
geažil. Muhto nuppe dáfus lea maid dávjá nu ahte álbmot ii ipmir ii
ge dohkket daid riggodatvuoigatvuođaid máid báikki servodaga olbmot
atnet iežasin, earenoamážit sámi báikki servodagain.

7.8VUOTNABIVDU - RIDDOBIVDU/ÁHPEBIVDU

Soahpameahttunvuođat dán dáfus leat dan birra geat galget beassat
vuonaid bivdit ja makkár bivdoneavvut doppe galget geavahuvvot.

Buot vuotnabivdit geaiguin čálli lea ságastallan, dadjet oppalaččat
ahte buot aktiivvalaš bivdoneavvut oktan snoranuhtiin, galget eret
vuonain. Earenoamážit leat sii deattuhan ahte snoranuohtti vahágahttá
guoli šaddanguovlluid 848 . Sii oaivvildit ahte vuotnabivdiid
vásihusaid eai leat goasse vuhtii váldán, ja oba guolástusealáhus lea
šaddan gillát dan dihte.

Vuotnabivdit oaivvildit ahte passiiva bivdoneavvut eai dušše dagaše
sidjiide vejolažžan doaimmahit iežaset guollebivddu, muhto dat
sihkkarasttáše maid boahttevaš guolleriggodagaid.

Dákko heive muitalit ahte vuotnagiliid guolástussearvvit máŋgii leat
mearridan gáibidit vuotnaráfáiduhttima aktiivvalašbivdoneavvuid
vuostá. Dán oainnu lea Finnmárkku guolástussearvi
dohkkehan. Finnmárkku báikki mearrádusráđđeaddi lávdegoddi attii
juovlamánu 18. b. 1983 čuovvovaš ovttajienalaš cealkámuša
Guolástusdirektorai:

"Finnmárkku vuotnaássama vuođđun lea leamaš guolásteapmi ja
eanandoallu, ja earenoamážit dáid ealáhusaid
lotnolasvuohta. Guolleriggodagaid earáhuvvamat sáhttet ássamii
čuohcit.

Dálá garra vuotnaguovlluid bivdu sáhttá dagahit vuotnabivddu
gánnáheapmin, nu ahte sii geat smávit fatnasiiguin bivdet
giehtaváđuin, firpmiin ja liinnáin, fertejit heaitit. Dálá dilis lea
deaŧalaš ahte vuotnariggodagat galget gullat dušše smávit
fatnasiidda mat bivdet dábálaš passiiva bivdoneavvuiguin. Go dan
galgá dahkat, ferte birrajagi oalát gieldit snoranuohti, nuohti ja
feastonuohti geavaheami.

Dákkár ollislaš gildosa sáhttá čađahit lagas ovttasbargguin
guollebivdiid servviguin fylkka ja riikka dásis.

Báikki mearrádusráđđeaddi lávdegoddi ávžžuha Finnmárkku siskkit
vuotnaguovlluin oalát gieldit snoranuohttuma.

Snoranuohttuma ráfáiduhttima rájit ávžžuhuvvojit nu movt leat
evttohuvvon ja muhtun muddui dálá vuogi mielde."

7.9LUONDDUSUODJALEAPMI - VUOĐĐOEALÁHUS

Guovlluid ráfáiduhttin luonddusuodjalanlága bokte lea dagahan unnán
soahpameahttunvuođaid, danin maid go vuođđoealáhusaid dábálaččat
sáhttá doaimmahit ráfáidahtton guovlluin, earret gilvima ja
vuovdedoalu doaimmaid. Mohtorvuodjima gáržžideamit suodjaluvvon
guovlluin 849  unnidit álbmoga geavaheami. Nuppe dáfus sáhttá
mohtorvuodjingielddus suodjaluvvon guovlluin maiddái gáržžidit
boazodoalu mohtorjohtolaga. Dát lea muhtomin dagahan riidduid gaskal
boazodoalu ja luonddusuodjaleami.

Stuorit teknihkalaš billistemiid gielddus sihkkarastá
vuođđoealáhusaid vuođu. Nappo sáhttet suodjaluvvon guovllut bures
váikkuhit vuođđoealáhusaide.

Boraspiriid/gazzalottiid ráfáiduhttimat leat maid dagahan
soahpameahttunvuođaid vuođđoealáhusaid ja luonddusuodjaleami
gaskii. Dakko dárbbašuvvojit buhtadusortnegat mat eai leat beare
lossadat čađahit.

Luonddusuodjaleaddjit leat dadjan ahte oallut áiddit guohtuneatnamiin
sakka billistit luonddu. Luonddusuodjaleaddjit ja boazodoallit orrot
nappo ovttaoaivilis ahte beare alla boazolohku ja nu maid beare garra
guohtun lea billistan luonddu.






Čuovus


  Finnmárkku mearaluossabivdiid iskanjearahallama čoahkkáigeassu

(Dán iskama lea Finnmárkku eananvuovdinkantuvra čađahan ja dat lea
sin 1982 jahkedieđáhusas).

"Mii háliidit giitit buot mearaluossabivdiid geat leat oasálastan dán
iskamis, mii lea vuosttaš dákkár iskan. Mii leat ožžon olu anolaš
dieđuid ja oaiviliid, ja sávvat rievttes eiseválddit válddáše daid
vuhtii."

Buot Finnmárkku čálihuvvon mearaluossabivdit ožžo 1981 čavčča
jearahallanskovi oktiibuot 42 gažaldagain luossabivddu
birra. Sáddiimet reivve oktiibuot 1 460 guollebivdái rátkojuvvon 806
olbmui geain leat "stáhtabáikkit", 619 olbmui geain leat priváhta
báikkit ja 35 golgadeaddjái. Maŋŋel hobehemiid 850  bohte oktiibuot
865 vástádusa, nappo vástidedje 59% luossabivdiin.

"Stáhtabáikki" bivdit ledjet áŋgireappot vástidit go priváhta báikki
bivdit. Eanemus vástádusat bohte Mátta-Várjjaga, Davvesiidda ja Álttá
suohkaniin.

Eanas mearaluossabivdit leat vuoras olbmot (66% leat boarráseappot go
50 jagi). Sullii 1/4 mearaluossabivdiin leat
penšunisttat. Luossabivdit leat hárjánan bivdit. 3/4 guollebivdiin
leat bargan guhkit go 10 jagi. 91% guollebivdiin bivdet dan suohkanis
gos ieža leat bajásšaddan. Dát duođašta ahte luossabivdit ásset
dássedit ovttahat sajes.

Fylkka dásis áiggoše sullii 360 bearraša árvvoštallat fárret jus
massáše luossabivdovejolašvuođa.

64%:s sis geat vástidedje lea luossabivdu lassiealáhussan, 17%:s lea
váldoealáhussan ja 19% atná guollebivddu suohtasin ja áiggegollun.

Eanas mearaluossabivdiin (87%:s) lea eanandoallu ja /dahje guollebivdu
váldoealáhussan.

Luossabivdit muitalit alddineaset hui unnán jahkedietnasa. Badjelaš
bealis (59%:s) lea jahkedienas vuollel 40 000 kr.

Finnmárkku mearaluossabivdit bivdet eanas
roahkkefirpmiin. Gáidánuohtti lea eambbo ja eambbo nohkagoahtán. 35
olbmos lea golgadandoaibmalohpi .

66% guollebivdiin lohke 1981:s bivdán olles jagis unnit go 100
kg. Dušše 3% leat bivdán eambbo go 1000 kg, ja sis leat eanas
golgadeaddjit. Go rehkenastá fylkka dássái, de bivde sullii 180 tonna
luosa roahkkefirpmiin ja gáidánuhtiin 1981:s. Dát lea 60% eambbo go
almmolaš bivdologuin 851 .

Eanas luossabivdit vuvde luosaid boalváriidda. 23% vuvde priváhta ja
1/3 guollebivdiin válde buot iežaset ruovttudollui.

Sullii bealli (45%) guollebivdiin oaivvildit ahte luossahaddi lea
beare heittot. Máŋggas oaivvildit biebmoluosaid "duolbmut" hattiid.

Eanas guollebivdit (89%) atnet 2% luossavearu heivvolažžan eai ge
háliidivčče bivdoneavvodivvaga boahtit luossavearu sadjái.

Badjelaš bealli guollebivdiin (55%) leat guollebivduservviid
miellahtut. 6% leat boanddaidsearvvis dahje boanddaid- ja
smávvadálolaččaid searvvis miellahttun. Oallugat eai leat gosge
lahttun ja 70% jerrojuvvomiin háliidivčče sierra mearaluossabivdiid
searvvi.

64% guollebivdiin vástidedje ahte heajumus mearrádus sin guovdu lea
guhkiduvvon giđđaráfáiduhttináigi. 74% guollebivdiin vástidedje ahte
miessemánu bivdu lea ja/dahje lei hui mávssolaš sidjiide.

1979 fierbmungielddus gal lea unnán váikkuhan luossabivdui.

Eanas luossabivdit (75%) háliidivčče ovdal doaibmalobiortnega 852 
buot mearaluossabivdui go guhkiduvvon vahkoráfáiduhttima.

Monofiilagielddus 853  čuozášii hejot 70%:ii guollebivdiin.

35% luossabivdiide ledje mearalottit darvánan bivdoneavvuide. Go
rehkenastá fylkka dássái, de leat sullii 5 000 mearalotti darvánan
luossabivdoneavvuide 1981:s.

Sullii bealli luossabivdiin vástidedje ahte njuorju lea stuora giksin
luossabivddus. Njuorju (ránesnjuorju, dealljá, vieksi 854 ) sihke baldá
ja borrá luosaid, ja billista bivdoneavvuid maid hirbmadit.

Eanas luossabivdit (76%) oaivvildit luossastivrraid bargat dohkálaš
barggu. Muhto oallugat oaivvildit gal ahte leat beare unnán
luossabivdit dáin stivrrain.

15% luossabivdiin lohket bearráigeahččái 855 iskkahallan
1981:s. Eatnasat (74%) ledje duhtavaččat iežaset guovllu
bearráigeahčuin. 11% lohke lobihis guollebivddu váttisvuohtan.

72% sis geat vástidedje leat duhtavaččat dainna go stáhta eatnama
luossabáikkit ovddemustá galget juhkkojuvvot eanandolliide ja
guollebivdiide. Sii geat eai leat duhtavaččat, atnet earenoamážit
dan heittohin go penšunisttat ja oadjovuostáiváldit 856  galget earáid
maŋábeallái juohkimis. Oallugat oaivvildit maid ahte eanandoallit eai
galgga guollebivdiid buohta boahtit, ahte earát go eanandoallit ja
guollebivdit maid galget sáhttit luossabáikkiid oažžut ja ahte beare
olu astoáiggeguolásteaddjit ožžot luossabáikki.

Bealli luossabivdiin (48%) oaivvildedje ahte lea beare hejot
dieđihuvvon ođđa luossabivdomearrádusaid birra. Oallugat bihko go
ođđa njuolggadusat leat boahtán jur ovdalaš luossabivddu
álggu. Eatnasat (91%) ledje duhtavaččat ođđa
diehtojuohkingihppagiin mii 1981:s sáddejuvvui.

60% guollebivdiin oaivvildedje ahte eiseválddit hálddašit
luossabivddu hejot. Deaŧalaččamus moaitámuššan ledje:


1mearaluossabivddu mearrádusat leat leamaš beare garrasat,
1mearrádusat leat áittan luossabivdoealáhussii ja nappo riddogáttiid
ássamii, 1muhtun mearrádusat leat dárbbašmeahttumat (omd. árpu nr. 8
vuojahagas 857 ), 1garra golgadeami geažil lea bivdu hirbmosit unnon
roahkkefirpmiin/gáidánuhtiin, 1duhtameahttunvuohta luossabáikkiid
juohkimiin, 1mearaluossabivdit leat unnán mielde mearrideame
luossahálddašeames, 1beare unnán marrádusat johkaluossabivddus,
1luossabearráigeahčču lea beare heittot, 1luossabivddu
hálddašeddjiin ii leat báikki máhttu, 1guollebivdonjuolggadusat leat
unnán heivehuvvon 858 

Luossabivdit evttohit buoret hálddašeami ná:

1rievdadit bivdoáigodaga roahkkefirpmiin ja gáidánuhtiin árat álgimiin
ja árat loahpahemiin.  1unnidit golgadeami, vuosttažettiin gieldit
lulli-norgalaš bivdiid bivdimis Finnmárkku guolástanguovlluin 859 ,
1johkabivddu loahpahit árabut gođđoguliid suodjaleapmin, 1rievdadit
dálá vuogi stáhta eatnama luossabáikkiid juohkimiin, 1
njuorjohivvodaga mearas unnidit, 1garraset luossabearráigeahčču,
1álggahit sierra mearaluossabivdosearvvi."

Ollislaš raportta oažžu fylkkamánnis, birassuodjalanossodagas dahje
eananvuovdinkantuvrras.

GIRJJIT

Barggadettiin dáinna čielggademiin leat deaŧaleamos gáldun leamaš:

















Álggaheapmi 29 Sámi vuoigatvuođalávdegotti váldi 129  Áššedovdiid 1 7 
bargu 30  Gaskavuohtageavaheami ja vuoigatvuođaoainnuid čielggademiid
birra, dálá vuoigatvuođa ja hálddašeami čielggademiid birra ja Sámi
vuoigatvuođalávdegotti riektepolitihkalaš barggu birra.31 II oassi 34 
Steinar Pedersen 34  Finnmárkku eatnamiid ja čáziid geavaheapmi
vuosttaš máilmmisoađi rádjái 34  Ovdasátni 35  1. KAPIHTTAL 37  Áigodat
1300-logu ovdal 37  1.1. SÁMIT - VUOSTTAŠ DOVDDUS ČEARDDALAŠ ÁLBMOT 37 
1.2 OKTAVUOHTA EARÁIGUIN 38  1.3 OTTARA MUITALEAPMI 39 
1.4. SÁPMELAČČAID VEARROGÁLVVUS OAIDNIT JOHTALANKULTUVRRA JA 41
HÅLØYGAID RIGGODAGA VUOĐU 41  1.5 GULLE GO SÁPMELAČČAT JA FINNMÁRKU
NORGGA RIIKKASERVVODAHKII? DOABA "VEARRU" OVDAL SULLII 130043
2. KAPIHTTAL 45  Norgalaš rittuid koloniseren. Sámi ealáhusaid
differansierema álgin. Sullii 1300-160045 2.1 VUOSTELASVUOĐAT
KOLONISEREMA OKTAVUOĐAS?46 2.2 BUORIT EKONOMALAŠ VEJOLAŠVUOĐAT
GÁVPEMÁRKAN- GUOLÁSTEAPMÁI 47  2.3 RESURSAGEAVAHEAPMI JA
ÁSSANAVÁDAGAT 6849  2.4 SÁPMELAČČAT, JOHTALANKULTUVRA JA
MÁRKANHEIVEHEAPMI 50  2.5 ČEARDDALAŠ JOAVKKUID GASKAVUOHTA 51  2.6
RESURSAGEAVAHEAPMI JA RIEKTEOAINNUT 7552  3. KAPIHTTAL 53 
Stáhtapolitihkalaš gaskavuođat 1600-1826 birrasiid.53 3.1
NÁŠUNALSTÁHTAID GILVALEAPMI 53  3.2. RIIDU 1600-LOGU BIRRASIID 56  3.3
KNÆREDA RÁFI 1613: s 57  3.4 RÁDJESOAHPAMUŠ RUOŦAIN 1751:s 58  3.5
RÁDJESOAHPAMUŠ RUOŠŠAIN. 182660 3.6 LAPPEKODISILLA JA
RESURSAGEAVAHEAPMI 61  3.6.1 Gávppašeapmi. § 2862 3.6.2
Stáhtarievttalaš 107  gullevašvuohta 62  3.6.3 Lappekodisilla §
12. Bivdu ja guolásteapmi 63  3.6.4 Mearraguolásteapmi 64  3.6.5
Luossabivdu 66  3.6.6 Čoahkkáigeassu. Lappekodisilla 66  4. KAPIHTTAL 67 
Ealáhusat ja álbmotdilálašvuođat,67 16- ja 1700-logus 67  4.1
MÁRKANGUOLÁSTEAMIS HEDJONIT KONJUNKTUVRRAT 1600-LOGU RÁJES. DÁČČA
HEIVEHEAPMI RIEVDÁ. VUOSTELASVUOĐAT SÁMI ÁSSAMIIN.70 4.2 EARENOAMÁŠ
DOAIMMAT. "FINMARKENA BAJÁSČUOŽŽILEAPMI"75 4.2.1 Finnmárku
rádjanbáikin 1 3176  4.2.2 Dáččat besse vearus 77  4.3 MANNE VEALAHEDJE?
78 4.4 ČEARDDAID RELATIIVA GASKAVUOĐAID RIEVDAN 1700-LOGUS 81  4.5 HUI
SIERRA ÁSSANAVÁDAGAT 84  4.5.1 Ássanavádagat ja čearddalaš joavkkuid
gaskavuohta 86  4.6 SÁMI RESURSAGEAVAHEAPMI. SISEATNANGUOLÁSTEAPMI.  88
BIVDU. DUODJI 88  4.6.1 Demográfalaš oktavuođas lei
iešbirgenekonomiija deaŧalaš 89  4.7 KVENAT 90  4.7.1 Resursagilvu
kvena sisafárrema oktavuođas 92  5. KAPIHTTAL 95  Boazodoallu 95  5.1
RÁĐĐEJEADDJI OAIDNU. VIIDÁNEAPMI SISEATNAMIS 97 MEARRAGÁDDÁI 97  5.2
BOAZODOALLU LEI OASSIN LOTNOLASEALÁHUSVUOGIŠ 8598  5.3 BOAZODOALLU
VUOTNA- JA MEARRAGÁTTEGUOVLLUIN 1600-LOGU 99 LOAHPAGEAHČEN 99  5.4
JOHTTI BOAZODOALLU 193  VUOTNAGUOVLLUIN 1 01  5.5 DILLI SULLII 1700-LOGU
GASKKAMUTTOŠ 04  5.6 BUOHTALAS 200  JOHTTISÁMI BOAZODOALLU MAS VUOĐĐU LEA
SIHKE RIDDO- JA SISEATNANSIIDDAIN 1 07  5.7BOAZODOALLOVUOHKI JA
HEIVEHEAPMI 110  5.8 MANNOLAT 207  MAŊŊEL 1751110 5.9 OKTAVUOHTA EARÁ
EALÁHUSAIGUIN - EARENOAMÁŽIT EANANDOALUIN 1 11  5.9.1Riiddut
ássiidlassáneami ja šibitdoalu viiddideami dihte 113  5.10 1852
RÁDJEDAHPPAN JA DAN VÁIKKUHUSAŦ 16  5.10.1 Boazosápmelaččat šadde
čálihit iežaset siseatnamii 117  5.10.2 Sámi vuogit dološ guovlluid
joatkevaš geavaheami doalahiŧ 18  5.10.3 Bearrašat bieđganedje 120 
5.11BOAZODOALLU 1900-LOGU ÁLGGUŠ 20  6. KAPIHTTAL 122  Šibitdoallu ja
eanandoallu 122  6.1 1300-LOGU ŠIBITDOALLU 122  6.2DILLI 1700-LOGU
GASKU 124  6.3 EANANMIHTIDEAPMI. EANANČÁLIHEAPMI 257 . 1775
EANANJUOHKINMEARRÁDUS.258127 6.4EANANDOALLU JA LOTNOLASEALÁHUSAT 278130 
6.5GILVINMUDDU, FUOĐĐARDÁBUHEAPMI JA DIENAŠ 32  6.6BEALDOŠATTUT 296135 
6.7EANANJUOHKIMA ČEARDDALAŠ VEALAHEAPMI 136  6.7.11902
eananláhka 310138  7. KAPIHTTAL 140  Mearrariggodagaid 316  geavaheapmi 140 
7.1ÁLGGAHEAPMI 140  7.2ÁIGODAT 1700-LOGU RÁDJÁI 140  7.3 GUĐET JOAVKKUT
OASÁLASTE GUOLÁSTEAPMÁI 1700-LOGU ÁLGGUS?  141 7.4
SISEATNANSÁPMELAČČA LOTNOLASTE 331  GUOLÁSTEMI JA BOAZODOALLU.142
7.5LAPPEKODISILLA SIHKKARASTTII SISEATNANSÁPMELAČČAID
MEARRAGUOLÁSTANVUOIGATVUOĐAID 1 42  7.6FINNMÁRKKU ÁLBMOGIS GALGGAI
LEAHKIT VUOSTTAŠRIEKTI 143  7.7 RUOŠŠAID GUOLLEBIVDU FORMALISEREJUVVO
JA 145 GEAHČČALUVVO GÁRŽŽIDUVVOT 145 7.8GUOLLEŠLÁJAT JA
GEAVAHANVUOGIT.  LEEMA JA COLLETTA GUORAHALLAMAŦ 45  7.91800-LOGU
ÁLGU 148  7.101830 GUOLÁSTUSLÁHKA - VUOSTTAŠRIEKTI LOAHPAHUVVUI. 150
STUORA NUPPASTUMIT RITTUIN 1 50  7.10.1Supmiičálihuvvon sápmelaččaid
guollebivdu 153  7.11EAMBBO GÁRŽŽIDEMIID HEAITTIHEAPMI - RIIDDUT
BÁIKKÁLAŠ 153 ÁSSIID JA MÁTKKOŠTEDDJIID GASKKAŠ 53  7.12RUOŠŠAID
GUOLLEBIVDU FINNMÁRKKUS 1800-LOGUŠ 55  7.13GUOLÁSTEAPMI 1800-LOGU
MAŊIT OASIŠ 56  7.14IEŠGUĐET ÁIGODATGUOLÁSTUSOASÁLASTIN 1 58 
7.151900-LOHKU 161  7.15.1 1905 VEALGEÁSAHUS. STUORIT FATNASAT JA
MOHTORDOAIBMA 161 RITTUIN 1 61  7.15.2Resursagáhtten 1 62  7.15.3Báikkálaš
njuolggadusat sáidefierpmi geavaheameš 64  7.15.4Sáidesoaikonuohtit 406 
dagahedje suhtu. Bávkkanasaid geavaheapmi.166 7.15.5Gielddus
gáddenuhtiin bivdit dorski - vuotnaálbmoga vuosttašriekti 167 
7.15.6Vuosteháhku feastonuohttumii 170  7.15.7 Lassáneaddji sallitbivdu
- industriála doaibma 170  7.15.8Ođđa teknologiija dagaha
iešguđetláganvuođaid 1 72  7.15.9Seaktedábuhandilli čohkkii bivddu ja
ostiid 1 75  7.16MEARALUOSSABIVDU 176  7.16.11800-lohku 176 
7.16.2Dálveluossabivdu 177  7.16.3Gáidánuohtit 436177 
7.16.4Luossagolgadangieldduš 77  7.17 MEARANJIČČEHASAT 444  -
FÁLESBIVDU 178  7.17.1Ođđaáigásaš fálesbivdu 1863-1904 - riggodagaid
speadjan 463180  7.17.2Garra vuosteháhku fálesbivdui 182  8. KAPIHTTAL 184 
Pomorgávppašeapmi 184  8.1RUOŠŠAID GUOLLEBIVDU RAHPÁ VIIDDIS
JÁFOGÁVPPAŠEAMI 185  8.2FINNMÁRKU - SISAFÁRRENGUOVLU POMORGÁVPPAŠEAMI
DIHTE 186  8.3SÁPMELAČČAT JA POMORGÁVPI 188  9. KAPIHTTAL 191 
Čoahkkáigeassu 191  Oanádusaŧ 98  Báikenammalistu 199  Girjjit ja
gáldut 204  Oassi III 228  Hans Prestbakmo 228  Finnmárkku
meahcceriggodagaid geavaheapmi 1900-logus 228  Ovdasátni 229 
1. KAPIHTTAL 231  Álggaheapmi 231  2. KAPIHTTAL 233  Boazodoallu 233 
2.1BOHCCO EKOLOGALAŠ HEIVEHEAPMI 233  2.2LÁGAT JA HÁLDDAHUS 235 
2.3FINNMÁRKKU BOAZODOALU STURRODAT 241  2.4BOAZODOALLIT JA
VEARROSUOHKAN 244  2.5MOVT BOAZODOALLU GEAVAHA RESURSSAID 244 
2.5.1Guohtumat 244  2.5.2 Johtimat/johtolagat 248  2.5.3Guođoheapmi 250 
2.5.4Ássanbáikkit 252  2.5.5Boazodoallorusttegat 253  2.5.6Hearggit ja
mekaniseren 255  2.5.7 Muorraávdnasiid geavaheapmi 256 
2.5.8Bivdu/meahcásteapmi 257  2.5.9Guollebivdu 258  2.5.10Muorjjit,
luopmánat, šattut jna.259 2.5.11Gámasuoidni 259  2.5.12Jeagelbordin 260 
2.5.13 Duodji 260  2.5.14 Verddevuohta 648  ja lonuhusgávpi mas
meahccegeavaheapmi lea vuođđun 260  2.5.14.1 Eará šibitdoallu 260 
2.5.14.2 Bargguid lonohallan 261  2.5.14.3 Gálvolonohallan 261  2.6
GUOHTUNEATNAMIID BILLISTEAPMI 650  JA OLGGOBEALGEAVAHEAPMI 261  2.6.1
Guohtuneatnama massin 262  2.6.1.1 Guohtuma njuolggo massin 262  2.6.1.2
Guohtuneatnamiid eahpenjuolga 656  massin 263 2.6.1.3
Guohtunmuosehuhttimat, guohtunáigodat, energigeavaheapmi ja váiban.264
2.6.2 Lassibargu 266 2.6.3Boazomassu 266  2.6.4Luondduduohtademiid
ollislaš váikkuhus orohahkii 267  2.6.5Lea go servvodatmannolat leamaš
ovdamunnin boazodollui?268 2.6.6Buhtadus luondduduohtademiid ovddas
guohtuneatnamiin 268  2.7BOAZODOALU RIEKTEOAINNUT - ČOAHKKÁIGEASSU 269 
3. KAPIHTTAL 271  Báikki ássiid 669  resurssageavaheapmi 271  3.1ÁSAIDUPMI
OPPALAČČAT 271  3.2LÁGAT JA GEAVAHANRIEVTTIT 671272  3.3BÁIKKI ÁSSIT 272 
3.4BÁIKKI ÁSSIID RESURSSAGEAVAHEAPMI 273  3.4.1Šibitdoallu ja
guohtun 273  3.4.2Niittut 683  ja eará meahccefuođardábuheapmi 274  3.4.3
Guollebázahusat fuođarin 277  3.4.4Šibitdoaluid heaitin/eatnama
bargan 277  3.4.5 Vuovdegeavaheapmi 278  3.4.6Darfegeavaheapmi 280 
3.4.7Johtaleapmi/bivdu 280  3.4.8 Sáivaguolásteapmi 749283  3.4.9
Luopmánat ja muorjjit 287  3.4.10 Gámasuoinnit 288  3.4.11 Golgi dimbarat
ja riehkit 288  3.4.12Goađit/ealáhusbarttat 288  3.4.13Álbmoga
riggodatgeavaheapmi ja dan váikkuhus báikki olbmuide 289  3.4.14 Leat go
báikki olbmuin mat leat vuođđoealáhusain, makkárge sierrarievttit 773 
meahcceriggodagaide?290 3.4.15Vuotnabivdu 291  3.5 LEA GO
LOTNOLASEALÁHUSAIN BOAHTTEÁIGI?295 3.6 BÁIKKI OLBMUID RIEKTEOAINNUT -
ČOAHKKÁIGEASSU 296  4. KAPIHTTAL 299  299 Čoahkkebáikeássiid
resurssageavaheapmi 299  4.1ČOAHKKEBÁIKKIID OVDÁNEAPMI OPPALAČČAT
1900-LOGUS 299  4.2ČOAHKKEBÁIKEÁSSIID MEAHCCERIGGODATGEAVAHEAPMI 300 
4.2.1Vuovdi, riehkit ja darfi 300  4.2.2Bivdu ja meahcásteapmi 300 
4.2.3Sáivabivdu 301  4.2.4Luopmánat/muorjjit 302 
4.2.5Olgolustadoaimmat 805303  4.2.6Barttat 303  4.2.7Mohtorjohtolat 305 
4.3ČOAHKKEBÁIKEÁSSIID, ÁLBMOGA OAIDNU MEAHCCERIGGODAGAID 305
GEAVAHEAPMÁI JA RIVTTIIDE 305  5. KAPIHTTAL 307  Gussiid
riggodatgeavaheapmi Finnmárkkus 307  6. KAPIHTTAL 308  Finnmárkku mehciid
luondduduohtadeamit 308  6.1RUVKEDOAIBMA, RÁKTODOAIBMA, EANANROGGAN
JNA.308 6.2DULVADEAMIT - RÁVDNJELINJÁT 309  6.3JOHTOLAT ( GEAINNUT,
TELEGULAHALLAMAT JNA.)309 6.4MILITEARA BÁHČIN- JA HÁRJEHALLANGUOVLLUT
JNA.310 6.5BARTAHUKSEN 310  6.6ÁIBMONUOSKKIDEAPMI 311  7. KAPIHTTAL 312 
Riidoguovllut 312  7.1OPPALAČČAT SOAHPAMEAHTTUNVUOĐAID BIRRA 312 
7.2BÁIKKI OLBMOT/EANANDOALLU - BOAZODOALLU 312  7.2.1Meahcceguohtun 312 
7.2.2Giettit 313  7.2.3Ođđa eatnamiid bargan 314  7.2.4Áidedoallu 315 
7.2.5Eará guođohandilálašvuođat 315  7.2.6Meahcásteapmi 315 
7.3ČOAHKKEBÁIKKIID OVDÁNEAPMI / ČOAHKKEBÁIKEÁSSAN - BOAZODOALLU 316 
7.4LUONDDUDUOHTADEAMIT - BOAZODOALLU 317  7.5LUONDDUDUOHTADEAMIT -
EANANDOALU/BÁIKKI OLBMUID 318 BEROŠTUMIT 318  7.6ÁLBMOGA
LUONDDURIGGODAGAID GEAVAHEAPMI -319 BOAZODOALLU 319  7.6.1Bivdu 319 
7.6.2Guollebivdu/mohtorjohtolat 319  7.6.3Turisma 320  7.7ÁLBMOGA
MEAHCCERIGGODAGAID GEAVAHEAPMI - 320 BÁIKKI OLBMOT 320  7.8VUOTNABIVDU -
RIDDOBIVDU/ÁHPEBIVDU 322  7.9LUONDDUSUODJALEAPMI - VUOĐĐOEALÁHUS 322 
Čuovus 324  Finnmárkku mearaluossabivdiid 324 iskanjearahallama
čoahkkáigeassu 324  GIRJJIT 326  Oassi IV 351  Einar Richter Hanssen 351 
Finnmárkku luondduriggodagaid geavaheapmi 351  1918:s sullii 1970
rádjái 351  1. KAPIHTTAL 352  Álgu 352  2. KAPIHTTAL 358  Boazodoallu 358 
2.1BOAZOLOHKU 359  2.2JOHTOLATGEINNODAGAT 361  2.3EANANGEAVAHEAPMI 362 
2.4BOAZODOALU OVDÁNEAPMI 1900-1970365 2.5LASSIEALÁHUSAT 366 
3. KAPIHTTAL 368  Eanandoallu 368  3.1DOABA "FINNMÁRKKU EANANDOALLU"368
3.2EANANDOALU VÁTTISVUOĐAT 369  3.2.1Dálkkádagat 370  3.2.2Ruhtavátni 370 
3.2.3 Máhttu 371  3.2.4Boaittobealássan 371  3.2.5Eananvátni 373 
3.3VIIDODAT JA SAJÁDAT 376  3.4MEAHCCEGEAVAHEAPMI 378 
3.4.1Soahtegaskaáigi 378  3.4.2Áigi maŋŋel soađi 380 
3.5MEAHCCEFUOĐĐARAT JA EARÁ FUOĐĐARAT 380  4. KAPIHTTAL 383 
Guolástusat 383  4.1SOAHTEGASKAÁIGI 383  4.1.1Lotnolas doaimmat 385 
4.1.2Váldoealáhus 386  4.1.3Nuppástuhttin mohtordoibmii ja
jahkodatbivdui 966387  4.2ÁIGI MAŊŊEL SOAĐI 389  5. KAPIHTTAL 393 
Muorjjit/luopmánat ja borramuššattut 393  5.1SOAHTEGASKAÁIGI 393 
5.2ÁIGODAT MAŊŊEL SOAĐI 395  5.3RESURSSAVÁTNIVUOTNA LASSÁNA 396 
6. KAPIHTTAL 397  Lottit - Monit - Uvjjat 397  6.1BIVDOÁIGGI JA
BÁLKÁBIVDDU GUHKIDEAPMI 1920-1970398 6.2LODDERIGGODAGAID
MÁVSSOLAŠVUOHTA 1920-1970398 6.2.1Siseatnamis 398  6.2.2Vuonain 399 
6.2.3Riddu 401  6.3RÁFÁIDUHTTINMEARRÁDUSAT JA EVTTOHUSAT 1920-1940 402
7. KAPIHTTAL 404  Eanan- ja mearanjiččehasaid bivdu 404 
7.1SOAHTEGASKAÁIGI 404  7.1Resursadábuhanvejolašvuohta 1044404 
7.1.2Bivdu ruovttudollui ja vuovdima váste 405 7.1.3Bálkábivdu 1068407 
7.1.4Soahpameahttunvuođat eará ealáhusaiguin 407  7.2ÁIGODAT SOAĐI
MAŊŊEL 408  411 8. KAPIHTTAL 412  Guollebivdu jogain ja jávrriin 412 
8.1SOAHTEGASKAÁIGI 412  8.2ÁIGODAT SOAĐI MAŊŊEL 414  9. KAPIHTTAL 417 
Darfi ja vuovdi 417  9.1BOALDÁMUŠVÁTTISVUOĐAT 417  9.2DARFELOGGUN
BIRRASIID 1900-1970418 9.3VUOVDI JA VUOVDEBUKTAGAT 419  9.3.1Vuovdima
váste vuovdedoaibma soahtegaskaáigge 420  9.3.2Vuovdima váste
vuovdedoaibma maŋŋel soađi 421  9.3.3Goahte- ja viessohuksen 423 
9.3.4Fuođaršlájat ja bargoneavvut 423  9.4GÁMASUOINNIT JA
HEAVNNISÁVZZAŦ 128425  10. KAPIHTTAL 426  Johtolat 426 
10.1JOHTOLATVEJOLAŠVUOĐAID OVDÁNEAPMI SULLII 1870 RÁJES 426 
10.2SOAHTEGASKAÁIGI 428  10.2.1Geainnut ekonomalaš gaskaoapmin 428 
10.2.2Heahtebargu 431  10.2.3Náššuvnnalaš beroštumit 431 
10.2.4Geográfija ja dálkkádat 433  10.2.5Geaidnu buoredili
ovddideaddjin 433  10.2.6Álggaheaddjit ja vuostálastit 434 
10.2.7Giligeainnut ja váldogeainnut 435  10.2.8Biila hobeheaddjin 1 231436 
10.2.9Dálvemáđijaŧ 234 , johkafatnasat, guorbmevávdnageainnuŧ 235437 
10.2.10 Telegráfa ja telefuvdna 438  10.2.11 Soahtejagit 439  10.3ÁIGI
SOAĐI MAŊŊEL 441  10.3.1Geaidnodási buorideamit 441  10.3.2Johtolaga
nuppástupmi mearas eatnama nala 442  10.3.3Girdišiljohuksemat 443
10.3.4Soahpameahttunvuođat 444  11. KAPIHTTAL 445  Báktedoaimmahat 445 
11.1SOAHTEGASKAÁIGI 446  11.2ÁIGODAT SOAĐI MAŊŊEL 448  12. KAPIHTTAL 451 
Fápmorusttegat 451  12.1SOAHTEGASKAÁIGI 451  12.2ÁIGI MAŊŊEL SOAĐI 454 
12.2.1Fápmorusttethuksemat 454  12.2.2Soahpameahttunvuođat 457 
13. KAPIHTTAL 459  Čoahkkáigeassu 459  13.1BOAZODOALLU 459 
13.2EANANDOALLU 459  13.3GUOLÁSTUSAT 460  13.4MEAHCÁSTANEALÁHUSAT 461 
13.5JOHTOLATVEJOLAŠVUOĐAT, BÁKTEDOAIMMAT, 461 FÁPMORUSTTEGAT JA
VUOVDEDOAIMMAT.461 14. KAPIHTTAL 463  Finnmárkku riekteoainnut 463 
Oanádusat, prentejuvvon gáldut ja girjjit 466  Oanádusat 466  Gáldut ja
girjjit 467  Gáldut mat eai leat deaddiluvvon 467 




        Oassi IV

   Einar Richter Hanssen

Finnmárkku luondduriggodagaid geavaheapmi 1918:s sullii 1970 rádjái






























1. KAPIHTTAL

      Álgu


Čielggadeapmi lea guovtti oasis. Vuosttaš oassi čielggada
oanehaččat Finnmárkku geavaheddjiid- ja ássiidjoavkkuid
luondduriggodatgeavaheami 1. máilmmisoađi rájes dássážii. Nubbi
oassi čielggada Finnmárkku riekteoainnuid seammá áigodagas dan muddui
go lea vejolaš. Riekteoainnut- doaba guoskkahuvvo maid vuosttaš
oasis. Čielggadeami oktavuođas lea dárbbašlaš dárkileappot čilget
fáttá, ja čilget muhtun doahpagiid.

Geavaheaddjedjoavkkuid dáfus lean 1) válljen deattuhit sin geat leat
boazodoalus, eanandoalus ja guolástusas, ja sin
meahcceriggodatgeavaheami: murjiid/luopmániid, stuora- ja smávva
meahceelliid, loddemoniid ja uvjjaid, jávrreguoli, darffi,
vuovdebuktagiid. Dat leat riggodagat mat Finnmárkkus leat duháhiid
jagiid geavahuvvon. 2) Dasto geahčadan daid máid ođđa ealáhussan
sáhttá gohčodit. Dat leat báktedoaimmat 860 , dinenváste vuovdedoaibma
ja dulvadanrusttegat. Dát leat riggodagat mat válddojuvvoje atnui
1800-logus, muhto earenoamážit 1900-logus. Seammá dilli lea
gulahallangaskaomiiguin (luottat, telegráfa ja telefuvdna,
girdi). Ovdalis namuhuvvon ealáhusat geavahit riggodagaid ja seammás
váldet eatnama, muhto dát namuhuvvon gulahallangaskaoamit geavahit
dušše eatnama. Nuppe dáfus lea huksejuvvon infrastruktuvra eaktun
muhtun guovllu riggodagaid geavaheames. 1956 sámilávdegoddi dajai
omd. ahte "siskkit riikkageainnu huksen gaskal Guovdageainnu ja Heahtá
váikkuha" Guovdageainnu boazonjuovahaga gánnáhahttimii (Innst. 1956:
41).

Seammaládje váikkuhit buot ealáhusat guđetguoibmáseaset: el-rávnnji
dábuhemiin sáhttá álggahit smávva- ja ruovttuindustriija,
guolástusindustriija ja njuovahagaid ja boahtit darffi ja muoraid
sadjái boaldámuššan, dajai fylkkamánni Gabrielsen 1937:s (FFF 1937:
ášši 57, s 273).

Vaikko manai dan guvlui ahte fitnut suorgásedje 861 , de ledje oallugat,
earenoamážit soahtegaskaáigge, geain eanandoallu ja guolásteapmi lei
lotnolasat. Vuođđoealáhusain lei oktasažžan dat ahte lassin dáidda
lei vel dávjá okta dahje moadde lassiealáhusa. Dat ii guoskka sidjiide
geat báktedoaimmas ledje (vuođđoealáhusat: oktasaš doaba
ealáhusaide mat buvttadit ávdnasiid 862 .) Muhto headjuvuohtan gal lei
oppalaš ealáhuseallimis, goit 1950-jagiide, ahte dat lei nu gitta
áigodagain. Finnmárkkus lei dat eambbo dábálaš go muđui Norggas ja
dáppe ledje maid oanehit áigodagat. Áigodagain oaivvildit dás
geassejagi. Jus ii lean fásta barggus omd. dulvadanrusttegis, huksen-
dahje rusttetdoaimmas jna., de gárttai barggu haga dálvái.

Eanas Finnmárkku ássit leat geavahan ovtta dahje eanet fylkka
meahcceriggodagain. Go buoret birgejupmi ja eambbo friddjaáigi šattai
eanas olbmuide maŋŋel soađi, de leat maid olbmot vuođđoealáhusaid
olggobeale geavahišgoahtán luonddu áibbas earáládje go
ovdal. Omd. lassánii bartahuksen garrasit 1960-jagiin.

Harald Eidheim čilge Buolbmága dilálašvuođaid 1950 birrasiid juste
dainna olles luonddu geavahandárbbuin. Su sánit dieđusge sáhtáše
leahkit vaikko guđe Finnmárkku guovllu birra:

"Dat mii Buolbmágis ja maiddái olles Sis-Finnmárkkus lea mihtilmassan,
lea go dat máŋgga ládje lea rikkis guovlu, muhto lea váttis bihtit
dálkkádaga ja čoaskása garra rájiiguin mat leat guovllu lunddolaš
riggodagaid geavaheapmái. Mihtilmasvuohtan lea vuosttažettiin ahte
dálkkádaga rievddadeamit jagis jahkái sáhttet riggodagaid boađu
unnidit nu gáfadit. Dássožii eai leat olbmot lihkostuvvan dáčča
mihtuid mielde cegget dássedis ealáhusvuođu, luondduriggodagaid
geavahemiin." (Eidheim 1958:15).

Finnmárkkus ii lean dušše sápmelaččaid vuoigatvuohta bohccuiguin
bargat, ovdal go 1978 boazodoalloláhka bođii. Muhto duohtavuođas
leat dušše sápmelaččat leamaš dan ealáhusas. 1920 ja 1930
olmmošlohkamiin ledje dušše moadde kvena čálihuvvon
boazoeaiggádiin. Nubbi jearaldat lea ledje go olmmošlohkamat áibbas
riekta čearddalašvuođa dáfus.

Dán čielggadeamis meannuduvvo juohke ealáhus sierran. Juohke
ealáhusas geahččat - nu movt lea vejolaš - movt juohke ássijoavku
bargá ja geavaha riggodagaid. Iešguđet geavaheaddjejoavkkuid
čeardagullevašvuođain leat stuora
gálduváttisvuođat. Sosiálantropologalaš iskamiid leat omd. eanas
dahkan sámi guovlluin (Falkenberg, Kolsrud, Eidheim, Steen). Olu
guovlluin láhttejit olbmot maid nu ovttaládje kultuvrralaččat, ahte
danin lea váttis darvehit sin čearddagullevašvuođa. Vaikko sáhttit
ge dasto vástidit movt iešguđet guovlluid olbmot oppalaččat leat
geavahan riggodagaid, de sáhttá gal leahkit váttis vástidit leat go
erohusat gaskal ássijoavkkuid guovlluid siskkobealde, ja fas daid
gaskal.

Soahtegaskaáiggi dáfus gal sáhttá vástidit oalle riekta. Omd. čálii
Falkenberg 1938:s ahte "ealáhusaid dáfus leat sápmelaččat ja kvenat
lahkalaga. Guolásteapmi ja eanandoallu lea sin birgejupmi." Nu lei
maid olu dáččain, muhto oppalaččat eai lean dát ealáhusat sidjiide
nu mávssolaččat. Oallugat sis oainnat ledje industriijas,
luoddabargguin ja gávpedoaimmain. Muhtumat ledje maid ámmátolbmot ja
almmolaš bargit. (Falkenberg 1938: 62).

Falkenberg` čuoččuhusat nannejuvvojit vel juohke čeardda 15 jagi
boarráset dievdduid ealáhussirremis, 1920 ja 1930 olmmošlohkamiin,
rehkenaston promillan (juohke 1000 nammii).







1920: Ealáhusjuohku 1000 olbmá nammii badjel 15 jagi





Boazodoallu lohkuEanandoallu Guolásteapmi Eará

Gov. 1.1: 1920: Ealáhusjuohku 1000 olbmá nammii











1920: Ealáhusjuohku 1000 olbmá nammii badjel 15 jagi





Boazodoallu lohkuEanandoallu Guolásteapmi Eará






Gov. 1.2: 1930: Ealáhusjuohku 1000 olbmá nammii

Gáldu: NOS 1920 ja 1930 olmmošlohkamat. Čálli lea ráhkadan
govvosiid.



Sápmelaččat Kvenat Dáččat 1920
 
 
 
Boazodoallu 70 9 - Eanandoallu 267 237 90 Guolásteapmi 546 508 478
    Eará 117 246 432 1000 1000 1000

1930



Boazodoallu 67 4 - Eanandoallu 249 245 76 Guolásteapmi 555 496 429
    Eará 129 255 485 1000 1000 1000

Geográfalaččat lean Finnmárkku boaittobealsuohkaniid juohkán
guovlluide: Siseanan, vuotna ja riddu. Lean geavahan suohkanjuohkima
mii lei ovdal 1964, muhto ođđaáigahaš suohkannamaiguin. "Siseanan"
leat Buolbmát, Kárášjohka ja Guovdageaidnu. "Vuotna" lea Áltá,
Dálbmeluokta, Fálesnuorri, Porsáŋgu, Deatnu, Unjárga, Davvi-Várjjat
ja Mátta-Várjjat. "Riddu" lea Láhppi, Ákŋoluokta, Sállannuorri,
Muosát, Davvenjárga, Davvesiida, Gáŋgaviika, Bearalváhki,
Báhcavuotna. Deattuhan ahte gávpotsuohkanat eai leat váldon mielde.

Omd. orrot Davvi-Várjjat ja Davvesiida soaittáhagas biddjojuvvon, go
goappešagat han leat čielga vuotna- ja riddosuohkanat. Muhto
Davvi-Várjjat lea "Vuotnajoavkkus" danin go eanandoallu lea
deaŧalaččat doppe go Davvesiiddas. Nu livčče buot vuotna- ja
riddosuohkanat galgan juhkkot nannan- ja áhpeoassái, jus livččii
vejolaš. Davvenjárggain livččii earaládje, danin go ieš nannan ii
leat makkárge suodji báikkis 863 . Suohkan lea measta 100% ábi
guvlui. Dat lea ge áidna suohkan gos eanandoallu manai maŋos
soahtegaskaáigge.

Rievtti mielde galggašii juohkin leahkit unnit roavis, muhto dáinna
guovllujuohkimiin neaktá maid čearddalaš juohkin
iskanguovllus. Sápmelaččat siseatnansuohkaniin, sápmelaččat ja
kvenat vuotnasuohkaniin ja dáččat riddosuohkaniin. Nu álki dieđusge
ii leat. Buot golbma joavkku leat guhká juo ássan seahkálaga.

Dán govvideami sáhttit prosenttaid mielde juohkimiin geahččat
olbmuid, čearddalašvuođa ja giela vuođul muhtun válljejuvvon
suohkaniin 1920:s:


Sápmelaččat Kvenat Sápmelaččat/ kvenat Dáččat

Láhppi 30 5 9 56 = 100 Fálesnuorri 51 9 3 38 = 100 Porsáŋgu 45 34 5
16 = 100 Deatnu 55 16 3 26 = 100 Mátta-Várjjat 16 24 - 60 = 100

Gáldu: NOS olmmošlohkan 1920, tab. 4, s. 54-55. Čálli lea ráhkadan
tab. Logut leat jorbejuvvon lagamus olles lohkui.

1918-70 áigodaga mannolat lei dákkár čearddalaš guovllujuogu
bieđganeami guvlui. Nu lei sihke eambbo dáččaid lassáneami geažil,
go sisa fárrejedje, muhto maiddái dáruiduhttima geažil - mii lei
sihke politihkalaččat mearriduvvon ja stuoraservodaga báidnima
geažil. Náitališgohte eambbo seahkálaga, ja servodaga dábálaš
sirddolašvuohta maid lássánii. Sáhttit čujuhit 1930 olmmošlohkamii
mas oaidnit ahte dárogielagiid lohku lassánii buot Finnmárkku
suohkaniin, earret Kárášjogas ja Sállannuoris. Doppe manai
dárogielagiid lohku hui veahá maŋos (1930 olmmošlohkan: tab. 1,
s. 8-9).

Kapihttalat lea áiggi dáfus maŋŋálaga 864  nu guhkás go
vejolaš. Álggos čálán soahtegaskaáiggi birra, dasto áiggi birra
maŋŋel 1945. Orrot garra árttat gieđahallat soahteáiggi
sierra. Máŋgga dáfus lea soahteáigi mannolaga boatkaneami, ja maŋos
lávken dološ eallinvuohkái.

Earenoamážit dain guovlluin gos čielga ruhtaruovttudollui ledje
mannan, jur bággejuvvojedje olbmot dorvvastit fas
lundui. Iešbirgejupmi šattai fas dárbbašlažžan. Muhto seammás
duvddii soahti maid ovdáneami ovddosguvlui, muhtomin oba jođánit. Lea
doarvái namuhit boaldima ja 1944-evákko. Soahti buvttii oidnosii
málliid mat juo ledje ilbmagoahtán.

Sonja Westrheim dadjá ná: "Dat čájeha ahte soahti ii lean áidna ártan
go Finnmárkku geassesajit báhce ávdimin. Dát livčče goitge báhcán
ávdimin ođđaáigásaš eanandoaluin." (Westrheim 1978: 224).

Lean válljen loahpahit čielggadeami 1970 birrasiid, danin go
1960-jagiid rievddai servodat nu olu - ee. kultuvralaččat,
ekonomalaččat, johtolaga dáfus ja meahcceriggodagaid geavaheamis -
nu ahte mu mielas lea lunddolaš bisánit dakko.

Ođđa ealáhusat mat leat bálvalusealáhusain gitta, leat boahtán ja
vuođđoealáhusat leat suorgásan ja daidda lea boahtán ođđaáigásaš
teknihkka. Meahcceriggodagaid geavaheapmi vuovdima váste ii šat
váikkut olbmuid eallinláhkái. 1960-jagiin gal ain vuvde omd. olu
murjjiid ja meahceealebiid siseatnamis gávpogiidda ja
guollebivdohámmaniidda. Dál eai šat vuovdde, muhto juohkehaš dábuha
alcces daid riggodagaid. Siseatnanriggodagaid dábuhit dál eanas go
lonohallet ja ožžot fulkkiin ja verddiin.

Meahcceriggodagain lea dál vel ođđa doaibma, suohtasin leahkit
olbmuide. Go ságastallet eallinlági ja eretfárrema birra, leat
omd. čuoččuhan ahte luonddugeavaheami gáržžideapmi gal
loahpalaččat jávkadivččii olbmuid háliidusa ássat
Finnmárkkus. Friddja luondu lea okta Finnmárkku buriin
ovdamuniin. Muhtun olbmuide, gilážiidda ja giliservviide leat
meahcceriggodagat deaŧalaš lassin persuvnnalaš ekonomiijii.

Ii leat eahpádus das ge ahte leat oba olu čiegus ekonomalaš logut,
go oallugat dáidet čiegadit dákkár lassisisaboađuid ruovttudollui,
go eai hálit vearu máksit. Danin lea hui váttis árvvoštallat
meahcceriggodagaid hivvodaga ja árvvu. Dát guoská gal olles dan
áigodahkii man birra dás lea sáhka. Buollánávžže 865 iskamis
muitaluvvo ahte bivddus bearragohte vearu 1. máilmmisoađi birrasiid,
muhto suohkan dušše árvvoštuslivdnii 866  (NEG 21070 Tverrelvdal
1968). Nappo eai dábálaččat almmuhan dákkár dietnasa.

"Dološ guolástan- ja dállodoallolotnolasvuohta lea nohkan" Láhpis,
čáliiga Gamst ja Samuelsberg (Gamst og Samuelsberg 1983: 80). Muhto
muhtun báikkiin - gosa ii báljo leat geaidnu - gal lea ain
lotnolasvuohta. Dákko heive namuhit ságastallama 1980-jagiid loahpas,
Gáŋgaviika suohkana giliid birra Lággu 867 , Njeareveaddji 868  ja
Langfjordnes 869  boahtteáiggi birra. Muhto lotnolasvuohta gaskal
vuođđoealáhusa ja eambbo ođđaáigásaš ealáhusaid goitge lea dál
eambbo áiggeguovdil.

Čielggadusas leat eanas prentejuvvon gáldut. Deaŧaleamos
prentekeahtes gáldut leat Medisinalraporttat, Norgga
čearddalašvuođa iskama jearahallamat, Norgga geográfalaš
mihtideami topográfalaš iskamat, ja mu jearahallamat ja
ságastallamat, earenoamážit iežan barggu oktavuođas Porsáŋggu ja
Dávvenjárgga báikkálaš historjjáin. Omd. iežan iskamis dáluid loguid
ja doallosturrodagaid birra, lean geavahan NSD` suohkandeđuid
guovddáža. (eaktun geavahit NSD` suohkandieđuid guovddáža lei
čállit čuovvovačča ovdasátnái dahje lasáhussan: "Muhtun ráje
čállosa dieđuin leat viežžan Norsk samfunnsvitenskapelige
Datatjeneste (NSD`) suohkandieđuid guovddážis. NSD ii ane
ovddasvástádusa dieđuid čilgemis ii ge dulkomiin mat leat dáppe."870














2. KAPIHTTAL

 Boazodoallu



Boazodoallu lei (ja lea) vuođđoealáhus, seammaládje go eanandoallu
ja guolásteapmi. Muhto seammás lei dat nu sierralágan ealáhus ahte dan
illá sáhtii eará ealáhusaiguin buohtastahttit. Vaikko boazodoallu
namas lei buohkaide rabas ealáhussan 1978 rádjái, de duohtavuođas dat
lei sámi ealáhus. Sihke doallo- ja kulturmálle lei earalágan go
Finnmárkku eará ealáhusain. Ivar Bjørklund ja terje Brantenberg
deattuheaba 1981:s ahte boazodoalus ii leat fásta doallovuohki
vejolaš: "Boazodoalu areálgeavaheami ii sáhte buohtastahttit eará
ealáhusaiguin." (Bjørklund og Brantenberg 1981: 19).

Ovdal gal leat bargan oažžut birrajagi doalu ovttahat sajes, nu go
1956 Sámelávdegotti evttohusas gos oaivvildit ahte guhkes johtolagat
"gáibidit mihá eambbo fuođđara bohccuide go birrajagi doallu
ovttahat sajes, - ja goitge unnošii bohccuid
buvttadanárvu". (Innst. 1956: 43).

Goappeš dáidda cealkámušaide ferte lasihit ahte leat heajos jagit
mat dahket váttisin álggahit birrajagi doalu ovttahat sajes, ii ge dat
ahte dákkár vuohki ii leat čađahahtti. Mearragáttes lea olu muohta
hehttehussan dákkár birrajagi dollui. Ole K. Sara dajai 1979:s ahte
eai ávžžut dakkár doalu, ja ahte 1853 geasseguođoheami gielddus
siseatnamis lei jierpmálaš gielddus: Geasset ii leat duoddaris buorre
guohtun go lea asehis eanan, goike dálkkádat ja heajos
ođđasisšaddan. Omd. ii gierdda jeagil duolmmahallat
geassebáhkkan. Muđui lei 1852 rádjedahppan maid gildosa duogážin:
Norgalaččat eai šat beassan Suoma dálveorohagaide, nu ahte
boazoguohtuneatnamat oppalaččat gáržo ja danin fertii suodjalit
Norgga beale dálveorohagaid (Finnmark 1979: 362).

Boazodoallu maid rievddai olu 1918-70 áigodagas, nu go eará ealáhusat
ge. Muhto Bjørklund ja Brantenberg` oaivila mielde eai leat boazodoalu
eavttut rievdan, vaikko leat omd. teknihkalaš bargoneavvut boahtán:

1. Boazu viggagoahtá giđđat ja čakčat. Dán sáhttá maŋidit
4.oanehaš, muhto hehttet ii sáhte. Muohtaskohter ja sullasaččat
4.sáhttet dušše stivret johtolagaid.  2. Guohtun mearrida mii
4.dáhpáhuvvá. Heajos guohtumis bieđganit bohccot ja lea váttis
4.doallat. Buorre guohtun čohkke bohccuid, muhto nuppe dáfus šaddá
4.váddásit johttit daiguin. Boazu guohtu muhtun sajes buorebut,
4.omd. rahttá giđđat ja guobbara čakčat. Dát stivrejit dan movt
4.boazu láhtte.  3. Boazu manná álo biekka vuostá. Muhto biegga dagaha
4.earenoamáš siivvu. Dat fas sáhttá buktit
4.váttisvuođaid. Lullebiegga ja bivval dahká omd. váttisin johtit
4.muohtan.  Ealus leat iešguđet lágan bohccot iešguđet áigodagaid,
4.nappo ferte iešguđet ládje lágidit jahkodaga barggu (Bjørklund og
4. Brantenberg 1981: 19-20).





2.1BOAZOLOHKU

Boazodoallu veadjá leahkit dat ealáhus mii guhkimus vuosttaldii
rievdademiid. Easkka 1950-60-jagiin šaddagođii ođđaáigásaš
doallu. Ekonomalaččat dat lei dego meahcceeanandoallu, bivdu,
jna. Omd. rievddadii 871  boazolohku olu. Ii lean dušše boazoeaiggát
gii mearridii dietnasa, luondu maid lei searvvis. Nu lei maid
dávddaiguin, nelggiin, riđuin, heavvanemiiguin ja
meahccespeadjáriiguin. Dasto lei boazosuoládeapmi ja ođđa áigge maid
johtolat.

Dál sáhttá boazoeaiggát eastadit vahágiid buorebut go ovdal. Dál
sáhttá ee. dálkasiiguin dávdda eastadit ja biebmat bohccuid
(omd. beaktilis silofuođđariin) jus dálvet lássahuvvet guohtumat
jieŋa ja olu muohttaga vuollái (Nordberg 1986: 50 ja Skoglund
1993:18). Ovdalaš váralašvuohta, gumpe, lea jávkaduvvon. Vuosttaš
boazodoallošiehtadus 1977:s dagahii maid boazoeaiggáda unnit
sorjavažžan luonddu goavvái. Dat attii juohke dollui unnimus dihto
jahkebálkká.

Boazolohku rievddadii hui olu, dajai Carl Schøyen 1950:s. Goavvi
jagiid sáhttá muhtun suohkaniin boazolohku unnut beliin, ja jođánit
fas lassánit (NVL 1950: 148).




























Gov. 2.1: Boazologut dálve- ja geasseorohagain 1920 Gáldu: Nordlandet
1920:54


Várjjatduoddariin ledje omd. 1920-jagiid loahpas sullii 8 000 bohcco,
ja 1938:s 3 000. Doppe lea árvvoštallon guohtun 18 000 bohccui. Håkon
Evjenth lohká maŋosmannama sáhttán leamaš danin go Mátta-Várjjagii
fárrejedje, muhto beroškeahttá sivas, lei goitge maŋosmannan. Son
oaivvilda ee. ekstensiiva doallovuogi ártan dan "ilgadis" olu
massimii, ja ahte boazosuollagat spedje doppe eambbo go
earasajes. Dasto ledje boazoeaiggádat dušše bealle
johttisápmelaččat go barge lotnolasat eanandolaluin. Dat dagahii
unnit gánnáhahtti doalu (Evjenth 1938: 172-173).

1968 goavvi giđa geažil unnui boazolohku 9 000 bohccuin ovddit jagi
ektui (Finnmark fylke. Naturgrunnlag og økonomi 1970: 6).

Finnmárkkus ledje 1930:s 78 000 bohcco, ja 1940:s dušše 61 000
bohcco. 1970 rádjái ledje sihke unnit ja eambbo bohccot, muhto 1970
rájes lea boazolohku lassánan (Finnmark 1979: 360). 1988-89:s ledje
olles 200 000 bohcco, muhto dál lea lohku unnon 150 000 bohccui
(Befring 27/10.1993).




1950 1960 1965 19694 1970 Guovdageaidnu 28 040 46 840 55 440 37 644 40
594 Kárášjohka 14 430 24 770 26 760 20 063 24 027 Buolbmát 6 120 5
670 5 760 3 845 4 264 Várjjat 5 220 11 600 9 320 7 162 8 589 Submi 53
810 88 880 97 280 68 714 77 474

Gáldu: NOU 1978: 18A, s. 236. Dá leat dálvelogut oktan
geahččobohccuiguin.  (4 Jorgaleaddji lea divvon dása rievttes
vuođđologu)




















Gov. 2.2: 1962 geasse- ja dálveorohagat Gáldu: Ørnulf Vorren:
Finnmarkssamenens nomadisme I 1962: 12

2.2JOHTOLATGEINNODAGAT

Cuoŋománu loahpas jorggiha boazu davás. Boazosápmelaš váldá mielde
"buot opmodagas, iežas goađi, iežas gándima 872 ", čálii Carl
Schøyen 1950:s (NVL 1950: 134). Jođánit gal ii mannan, sáhtte ádjánit
vahkuid ja mánuid. Borgemánu loahpas johttájedje fas lulás, ja
ollejedje golggotmánu. Boazu mearridii gosa olbmot bisánedje,
oaivvildii Schøyen.

1852 rádjedahppama rájes lea boazodoallu eanas leamaš nu movt dál
(Tønnesen 1979: 193). Guovdageaidnulaččat johtet geasset stuora
sulluide (Fálái, Sivjui, Stierdnái) ja njárggaide Porsáŋggu
oarjjabealde ja Davvi-Romsii. Kárášjohsápmelaččain leat
geasseorohagat Porsáŋggu- ja Lágesvuonbađa lulábealde, njárggain
goappešiid bealde ja Máhkarávjjus 873 . 1930-jagiin ledje máŋggas
láigohišgoahtán dahje huksegoahtán viesuid
Kárášjohkii. Guovdageainsápmelaččat gal vuos orro gođiin
birrajagi, ja dušše muhtun bearrašat orro girkobáikkis muhtun áigge
jagis. Kárášjohkalaččain ledje maid viesut
Máhkarávjjus. Buolbmátsápmelaččain lei geasseorohat
Čorgašnjárggas 874  gaskal Deanu ja Lágesvuona. Bearrašat lávejedje
dábálaččat johtit mielde. Muhto oallugat ledje maid huksegoahtán
dahje oastigoahtán viesuid Deatnogáttes. Várjjatsápmelaččaid ealut
leat geasset davábealde vuona. Buot náitalan olbmuin ledje oapmedálut
lulábealde vuona, gos eamidat orro mánáiguin, dan botta go isidat
ledje ealoluhtte. Ledje maid moadde duhát bohcco mat guhto birrajagi
lulábealde. Dat ledje sihke fásta ássiid, johttisápmelaččaid ja
nuortasápmelaččaid bohccot. Dákkár vuohki go lei sihke fásta ássan
ja boazodoallu lei maid Nordlánddas ja Ruoŧas, muhto ii oarjefylkkas
gal (Qvigstad 1938: 33-34).

Johtinmálle gal lei ovttaládje sihke ovdal ja maŋŋel
soađi. Giđđajohtin Finnmárkku ja Romssa sulluide ja njárggaide
álggii gaskkamuttos cuoŋománu. Bohccuid sihke suvde ja vuojahedje
sulluide (NVL 1950:134). Maŋŋel soađi leat dađistaga eambbo
suvdigoahtán prámáiguin. Vaikko boazu lea buorre vuodjat, de lávejit
sáhttit olu bohccot heavvanit go gitta 1 beanagullama galget vuodjat
(Tønnesen 1979: 193). Nubbi árta go prámáiguin suvdet, lea olu
johtolat meara nalde. Vuojaheapmi sáhttá maid maŋŋonit guhkilmas
dálkki geažil giđđat dahje go lea buorre leahkit nannamis.

Eatnasat guottehit geasseorohagas. Muhto muhtun Guovdageaidnulaččain
leat guottetbáikkit giđđaorohagain ja johtet easkka guotteha
maŋŋel geasseorohahkii (Dieđut 1979: 25).

Borgemánu loahpas viggagohte bohccot fas dálveorohahkii. De
čohkkejedje ealu ja rátke eret vierrobohccuid. Seammás merkejedje ja
gáske varrásiid. Dál johtet mearragáddái cuoŋománu rájes
miessemánu/geassemánu rádjái. Lulás johtet čakčamánu/golggotmánu
rájes juovlamánnui (ibid s. 25).

2.3EANANGEAVAHEAPMI

Fylka bijai Selskapet for Norges Vel (Norgga buori dili
ovddidansearvvi) iskat guohtumiid 1956:s, ja guohtunoaivadeaddji 875 
Erling Lyftingsmo čálii 1961:s:

"Boazu ferte birrajagi guohtut. Boazodoalu vuođđun lea ahte buot
jahkodagaid lea doarvái guohtun. Ferte muhtun muddui dássedisvuohta
gaskal geasse- ja dálveorohaga. Ovtta guohtunguovllu siskkobealde lea
hárve doarvái buorre dássedisvuohta. Danin manná boazu ovtta guovllus
eará guovlluide guohtuma maŋis. Finnmárkkus lea giđđa/geasseorohat
mearragáttes ja dálveorohat duoddaris" (Lyftingsmo 1961: 198).

1962:s čálii son ahte guohtundássedisvuohta lea doabadat mii
fátmmasta ollislaš guohtuma ja dan guohtuma mii lea dábuheames
iešguđet áigodagaid. Buoremus dieđusge livččii go ovtta orohaga
siskkobealde livččii dássedisvuohta gaskal dan geasse-, dálve- ja
árra giđđaguohtuma mii lea. De sáhtášii ollásit geavahit guohtuma
orohaga siskkobealde johtimiin. Muhto dábálaččat lea "hui bonju"
guohtundássedisvuohta, ja lea dat áigodat goas heajumus guohtun lea
mii mearrida ealu sturrodaga. Čađahuvvon guohtuniskamiin oaidná ahte
"buorre dálveguohtun ja árra giđđaguohtun mearrida boazodoalu
ekonomalaš gánnáheami" (Lyftingsmo 1962: 280). Lea gal dattege
dálveorohat mii lea boazodoalu mearrideaddji.

Ii ávkkut buorre rássi geasset jus ii leat árra giđđaguohtun nu go
oaivejeagil 876  ja earalágan jeahkálat, sárritskierrit ja jeaggešattut
ja rásseruohttasat. Skierre- ja daŋasduoddariin ii leat árvu
šibihiidda, muhto dađi mávsolaččat leat ge bohccuide. Muhto olu
dáin leat nu guorbasat ahte ii leat bohccuide ge nu buorre
guohtun. Finnmárkku olggut guovlluin leat hárve jeageleatnamat, ja lea
hui asehis jeagil. Sihke dálki ja guođoheapmi sáhttá gurben daid. Jus
doppe vel garraseappot guođoha, sáhttá jeagil oalát nohkat. Olu
báikkiin lei dat váttisvuohtan, dadjá Lyftingsmo: Grunnvåg 877 -njárggas
Sievjjus lea jeagil "visot guorban". Fálás lei jeagil "measta buot
guorban" (Lyftingsmo 1961: 199, 203, 210, 212).

Dálvet lea bohccui jeagil álkimus guohtun, ja ealuid sturrodat vuolgá
njuolgut das man buorre jeagelguohtun lea, čállá dutki Terje Skogland
1993:s, ja joatká: "Bohccot bieđganit go unnán lea jeagil, ja dalle
go olu muohta lea. Ealuid sturrodat rievddada danin orohagas
orohahkii, dan mielde man buorre guohtun lea. Seammaládje bieđganit
maid guovddáš geasi go juohke sajes lea ruonas" (Skogland 1993:
39). Boazodoallu (doaimmahuvvo ja doaimmahuvvui) eanas
Finnmárkkus. Finnmárku lea oktiibuot measta 49 000 km 2  ja sullii 2/3
lea guohtuneanan, čállá Ole K. Sara 1979:s. "Dasalassin bohtet
Davvi-Romssa geasseorohagat mat leat 4 000 km 2 . Nappo lei omd. dan 87
000 bohccos 1975:s 37 000 km 2  guohtuneanan jahkodagas 878 " (Finnmark
1979: 361-362).

Guovllut gos ii leat vejolaš guođohit, leat:

1. Geavakeahtes duoddarat. Omd. lea Sievjjus sullii 560 km 2  duottar mas
2.sullii 330 km 2 lea dakkár gos guođohit sáhttá. Muhto olu dan 330
2.km 2 :s "ii leat makkárgeguohtunárvu" (Lyftingsmo 1961:209). Doppe
2.leat jiehkit ja bávttit.  Máŋggat stuorit ja unnit sullot, eanas
2. Oarje-Finnmárkkus. Dat leat beare unnit orohahkan, leat ráfáidahtton
2.dahje leat beare guhkkin nannamis eret. Deaŧalaččamusat dain leat
2. Loppkalven 879 , Láhppi 880 , Jealmmeseaddju 881 , Gádde-Iččát 882 ,
2. Iččát 883 , Muosát 884 , Ávva 885 , Reainnát 886 , Store Tamsøy ja
2.Ávačuohttu 887 , Hornøy 888  ja vel buot sullot
2.vuonain. Jahkečuođimolsuma birrasiid ledje Sállanis bohccot
2.geasset, muhto dan cagge ovdal 1.máilmmesoađi. 1952:s mieđihii
2. Sállannuori suohkanstivra fas veaháš bohccuid buktit dohko, mat
2.ledje oktasaš geasse- ja dálveorohagas (Myhre 1957: 69).

3. Muhtun goahccevuovdeguovllut Álttás, Guovdageainnus, Kárášjogas,
3. Porsáŋggus ja Buolbmágis ledje ráfáidahtton boazoguođoheame vuostá
3.guovvamánu 22. b. 1935gonagaslaš resolušuvnna mearrádusaid
3.mielde. Dát mearrádusat bohte miessemánu 12. b.1933 boazodoallolága
3.vuođul, ja gustojedje ee. Gávvávžái 889 , Eaibuávžái 890  ja
3. Gárgiáávžái 891  Álttás, Skoganvári birra Porsáŋggus, vuolit
3. Kárášjohkii, Iešjohleahkái, ja vel eará báikkiide. Sullasaš
3.ráfáiduhttinmearrádusat ledje ovdal nai leamaš. Ledje golggotmánu
3.20. b. 1898, suoidnemánu 16. b. 1907 ja skábmamánu 25. b. 1922
3.plakáhtat ja njukčamánu 25. b. 1927 ja čakčamánu 5. b. 1930
3.gonagaslaš resolušuvnnat. Dáid heaittihedje 1933  lága
3.mearridemiin. Ráfáiduhttima ákkastedje ovddemustá
3.vuovdevárjalemiin. Boazu oainnat sáhttá vuovddi hui olu billistit go
3.čorvviid čallá892 (čorvviin ruvve náhki eret) dahje billista
3.siemašattuid go goaivu muohttaga ozadettiin guohtuma. Oktasažžan
3.sihke ođđa ja boares lágain ja mearrádusain lei ahte ain galggai
3.lohpi johtit bohccuiguin dain guovlluin gos árbevirolaččat ledje
3.johtán (Norsk Lovtidende 1. avd. nr. 8-1935. Gč. maid Tønnesen
3.1979: 201 ja Vorren 1962 I: 11) Oktiibuot rehkenastojit 25 guovllu
3.gos ii lean lohpi guođohit 1933(jorgaleaddji lea divvon
3.vuođđologu) lága mielde. Ledje čielga eanandoalloguovllut nu go
3. Korsfjordklubben 893 , Vuohpošnjárga 894  ja Porsáŋggus njárga gaskal
3. Soggovuona 895  ja Lavttevuona 896 . Doppe ledje maid máŋga ássansaji
3.ja duottarstobu dálveorohagain ráfáidahtton. Duottarstobut
3.háliidedje earenoamážit seastit guohtuma sáhttoherggiide (ibid
3.s. 200-209. Gč. maid Tønnesen 1979: 203).

4. Sullii 1900:s álge veahá dahkagoahtit geainnuid. Ruvkedoaimmat ja
4.industrihuksen álggii ja telegraf-/telefonlinnjáid maid
4.huksegohte. Earenoamážit maŋŋel 2. máilmmisoađi leat
4.ee. dulvadan- ja linnjárustegat ja girdišilljut váldán ođđa
4.eatnamiid. Boazodoallu vaháguvvo čáhcedulvadanrusttegiid geažil
4.ee. danin go jogat mat leat leamaš lunddolaš guohtunrádjin,
4.jávket, celkkii Lyftingsmo 1962:s: Ovdalaš gáddeguora ii leat
4.manahahtti dulvadeami geažil ja johkageinnodagat leat visot
4.billohuvvan. Vaikko njáskkaše ođđa geinnodaga, de sáhttá šaddat
4.garvit olu go rasttidit galgá daid jogaid máid álki lei rasttidit
4.ovdal. Guottetbáikkit billistuvvojit ja "lea dábálaš ahte máŋga
4.jagi lea mieseheapme" (Lyftingsmo 1962: 285).

5. Čoahkkebáikkit viidot ja lassáneaddji álbmot
5.viessoeanangáibádusaiguin seammá áigodagas lea maid váldán olu
5.eatnamiid. Finnmárkku olmmošlohku 1900:s lei 32 800, ja 1920:s lei
5.lohku lassánan 44 190:i, 1946:s 58 790:i ja 1970:s ledje 75 791
5.olbmo (Finnmark 1979: tab. s. 481).

6. Soađi rádjái lassánedje eanandoalloeatnamat (dás: bargon eatnamat
6.ja lunddolaš giettit), muhto meahccegiettit unno. Maŋŋel soađi
6.lea eanandoalloareála mii lea anus, unnon. Vaikko ii mannan ge buot
6.eanandoalloeanan boazodollui, de dat oaččui olu eatnamiid maŋŋel
6.1945, earenoamážit meahccegittiid. Muhto dieđusge eai soaitte nu
6.olu gal go Porsáŋggu SLF dajai 1985:s: "Duháhiid mielde boares
6.meahccegiettit ja smávvadálut leat maŋŋel soađi" mannan
6.boazodollui (Fastboendes rettigheter 1985: 36 (Dáloniid
6.vuoigatvuođat 1985: 36)).

1933 boazodoallolágas ii lean stáhta dušše láidesteaddjin, muhto
mearrideaddjin boazodoalu ektui, nu go Kjerschow čálii 1922:s
(Kjerschow (1922): 44). Dan oaidná omd. 3. ja 5. §:in, go ráđđehus
sáhttá mearridit guđe muttos jagis oažžu guođohit, ja 5. §:s go
sáhttá ráfáidahttit muhtun guovlluid boazoguođoheami vuostá (Norsk
Lovtidende 1. avd. nr. 19-1933: 175-176. Gč. maid nr. 20-1933:
250-251).

Lága duogážin lei dárbu buorebun dahkat dáloniid ja
boazosápmelaččaid gaskavuođa, ja galggai dáloniid eavttuid mielde
dahkkot. Nu go Eriksen ja Niemi dadjaba: Lága ráhkkananbarggut
čájehit ahte "dáruiduhttinpolitihka vuođđojurdda ii lean
rievdan. Sosiáldarwinistalaš oaidnu lei ain čielgasit ráđđeme, ja
eanandoalloberoštumiid gal dieđusge fertii ovddemustá vuhtii váldit"
ovdalii go boazodoalu (Eriksen og Niemi 1981: 188).



















Gov. 2.3: Finnmárkku ja Romssa eatnamat gos boazoguohtun lea
gildojuvvon: Gáldu: Ørnulf Vorren: Finnmarksamenes nomadisme I 1962:
10.


Kjerschow čállá seammasullasaččat: Eanandoalli ja boazosápmelačča
beroštumiiguin ferte leahkit nággu, ja ferte válljet nuppi dain. Lea
čielga válljen, máid maid oaidná mannolaga árpmukeahtes lágas:
"Kultureallima ovdáneapmi mii duvdá boares luonddueallima vuogi
maŋŋelii, lea historjjálaš ovdamunni" (Kjerschow (1922): 43).

Buhtadusovddasvástádus lea ovdamearkan dákkár válljemii. 1909
boazoguohtunlávdegoddi attii 1910:s (prentejuvvui 1911:s)
boazodoalloláhkaevttohusa. Dat árvalii ee. ahte boazosápmelaččat
besset buhtadusovddasvástádusas vahágiin áidojuvvokeahtes eatnamiin ja
gittiin guhkkelis go 1 km fástaássi dálus. Dán cakkadedje garrasit
fylkadikkit, suohkanstivrrat ja lensmánnit. Láhpi suohkanstivra
gáibidii omd. buhtadusa buot vahágiid ovddas leaččai dál eanan
áidojuvvon dahje ii. Várggáid ja Porsáŋggu suohkanstivrrat evttohedje
5 km-ráji ja Davvenjárgga suohkanstivra gávnnahii ahte láhkaevttohus
attii boazosápmelaččaide "eambbo vuoigatvuođaid go vejolaš lea
heivehit fástaássiid beroštumiide" (ibid s. 114-116).

Vuosttaldemiid geažil gesse láhkaevttohusa ruovttoluotta, ja
bargagohte ođđasit 1918:s. 1922 ođđa láhkaevttohus árvalii 2 km
rádjin ja nu šattai láhkii. Vahágiid gordnebealdduin, gilvojuvvon
gittiin ja ládjogittiin, guohtoneatnamiin mat ledje 2 km siskkobealde,
dahje jus ledje dobbelis, muhto ledje áidojuvvon, galge buhtadit (1932
Stuoradigge šiehtadusat. Ot.prp. nr. 28:5 ja Norsk Lovtidende
1.avd. nr. 20-1933: 265).

2.4BOAZODOALU OVDÁNEAPMI 1900-1970

Boazodoallu lea 1900-logus rievdan intensiiva hámis ekstensiiva
hápmái. Dat fas boahtá das go dilli iešbirgejumis ja
gálvolonohallamis rievddai ruhtaruovttudollui. Intensiiva áigodaga
dovdomearkan lei go buvttadeapmi eambbo galggai duhtadit eaiggáda
iežas darbbu go vuovdima. Ná dieđusge lei eambbo smávva
boazoeaiggádiid guovdu go stuora boazoeaiggádiid guovdu. Eará árta
intensiiva dollui lei gumpevárra. Dalle fertii guođohit.

Ealu sturrodat orru vuolgán das mainna lágiin bearaš máhtii geavahit
ealu buktagiid gánnáhahtti vugiin. Bearrašiin fertii lagat oktavuohta
bohccuide dan áigge go iežaset atnui geavahedje daid, sihke
gánnáheami dáfus ja go buot sin bárgonávccat adnojedje
boazodoibmii. Olbmot guođohedje ealuid ja barge bohccuiguin. Sii
guođohedje ealu birrajagi. Dušše danin juo eai sáhttán leahkit
badjelmeare stuora ealut. Boazolohku juohke bearraša nammii fertii
lassánit go vuovdima váste buktadišgohte (Vorren 1962 I: 7).

1938:s rehkenasttii J. Qvigstad ahte ledje 377 bohcco juohke
Finnmárkku boazoeaiggáda nammii. 300-eallu attii 60 rávis
njuovvanbohcco, mas dábálaš bearaš dárbbašii 40 iežas atnui
(Qvigstad 1938: 34). Vuvde dan mii bázii, ja nu lei soahtegaskaáigge
šaddan ruhtaruovttudoallu hui deaŧalažžan, sihke boazoeaiggádii ja
boazodoallosuohkaniidda, earenoamážit Guovdageidnui.

1950-jagiid loahpas álggii árbevirolaš vugiid bieđganeapmi,
oaivvilda Ørnulf Vorren. Maŋimus moaddelohjagi ledje vásedin
rievdadan boazodoalu, dan buvttadeami ja vuovdima. Áigumuššan lei
boazodoalu oažžut sullasaš ealáhusaid buohta (guolásteami,
eanandoalu) mat juo ledje sajáiduvvan Norgga ođđaáigásaš
ekonomiijii (Vorren 1962 I:7).

1952:s juo čálii sámefáldi Arne Pleym ahte "dađistaga leat
johttisápmelaččat fuomášišgoahtán ahte boazodoallu ferte čuovvut
ovdáneami". Oallugat ledje álgán njuovadit čačkat, dalle go boazu
lea losimus ja eanemus gánnáhahtti dan lea vuovdit (Flf 1952:155). Dan
birra dajai ovddeš boazoeaiggát Martin J. Sara 1993:s ahte su áigge
ledje njuovvannávccat váttisvuohtan. Jus nagodii eanas njuovvat ovdal
juovllaid, de sesttii sihke guohtumiid ja barggu (Sara 22.10.93).

Pleym dajai maid ahte "muhtun" boazoeaiggádat ledje áidon
geasseorohagain. Muhto áiddit ledje vuos nu divrasat ahte hárvát
nagodedje áidut (Flf 1952:155).

Norgga Boazosápmelaččaid Riikkasearvvi vuođđudeapmi 1948:s lei
maid sin beroštumiid mielde "árvvoštallat boazodoalu seammaládje go
eará ealáhusaid Norggas", nu go Vorren dajai (Vorren 1956:23).

Muhto jus boazologu galgá lasihit, jotkkii Vorren, de gáibida dat
eambbo barggonávccaid jus seammaládje galgá guođohit go
ovdal. Bearraša ja ealu lagas oktavuohta nogai. Bearrašiid
ássanbáikkit gáide guhkkelii ja guhkkelii guhtuneatnamiin, ja šattai
váddáset geavahit buot bargonávccaid mat livčče, gánnáhahtti
vugiin. Bálkáhuvvon veahkki livččii alidan máksámušaid. Mannolat
dagahii dađistaga stuorit ealuid ja unnit bearráigeahču (Vorren 1962
I: 8).

Dát ovdáneapmi vuhttui omd. Guovdageainnus vel čielgaseappot
1950-jagiin go ovdal. Mađi viidát doaibma šattai, dađi garžžit
maid šattai (ibid s. 13).

"Johttisámi árbevirolaš vuohki orui nappo ferteme billohuvvat. Dát
dieđusge fas vuhtto ealuin, ja movt dat birgejit dain orohagain gos
leat. Muhtun ealuide goit unnit eambbo boahtá váikkuhit movt dat
besset mannat johtalanguovlluid siskkobealde" (ibid s. 8).

Boazodoalu stuora viidáneapmi maŋŋel soađi lea čuohcán
guohtuneatnamiidda. 1979:s čálii Ole K. Sara: "Olu guohtuneatnamat
leat hirbmosit guorban. Finnmárkkus lea boazolohku maŋimus 30 jagi
leamaš measta beare allat guohtumiid ektui" (Finnmark
1979:362). NORUT čađahan šaddoiskan gasku duoddara ja oarjjabealde,
gávnnahii ahte 1973:s ledje 85% jeageleatnamiin ollásat, 1980:s 68,1%
ja 1987/88:s dušše 28,7% (Iversen 6.4. 1993).

Dákko heive namuhit ahte ovdal maid leat oaivvildan eatnamiid guorban
bohccuid guohtumiin. Pleym oaivvildii omd. ahte "oba olu"
dálveguohtumat leat "oalát guorban" (Flf 1952: 148).

Dál maid leat garra nákkut áiddiid birra. Earenoamážit leat
luonddusuodjaleaddjit moaitán daid. Nuppe dáfus oaivvildit
boazodoallit ahte áiddit sestet luonddu go bohccot orrot buorebut
ovttahat sajes, ja sii eai dárbbaš nu olu vuodjit bohccuid maŋis
(Utsi 29.12. 1992, Eriksen 2.1. 1993, Eriksen 12/1.1993, Iversen
6/4.1993).

Dát nággu ii leat dušše dan birra galget go áiddit vai eai, muhto
bohciida maid gažaldat gii galgá boazodoalu stivret. Lea
ee. sáddejuvvon 1978 boazodoallolága rievdadanevttohus oallugiidda
gulaskuddamii. Ulbmilin lea láhkavuođu oažžut boazologu dáfus ja
guohtuneatnamiid geavaheami dáfus garraset stivrejumi, ja addit
Sámediggái váikkuhanvejolašvuođa boazodoalu hálddašeamis (Befring
27.10. 1993). Robert Paine gal lea eambbo positiiva boazodolliide ja
dadjá: "Mii fertet čilget biologiija, ekonomiija ja ekologiija
politiserejuvvon oasi ja luohttigoahtit boazodolliid máhttui ja
dohkkehit sin vuoigatvuođaid (Paine 1992: 20).

2.5LASSIEALÁHUSAT

Doloža rájes juo lea boazosápmelaččaid luondduruovttudoalus leamaš
bivdu, guolásteapmi, lubmen ja duodji deaŧalaš oassin.

Bivddu mávssolašvuohta gal lea dađistaga unnon, muhto dat golbmá
eará oasi leat bistán. Muhtumat "vuvdet guoli", ja buriid luomejagiid
"sáhttá maid luomevuovdin addit buori sisaboađu olu
boazoeaiggádiidda. Olu smávva boazoeaiggádiin Finnmárkkus dáidá duodji
ja duoji vuovdin dat ealáhus mainna dinejit eanemus ruđa" (NOU 1978
18A: 229). Lassiealáhusaid dienas sáhtii muhtumiin leahkit 80%
boazodoalu doallo- ja lassiealáhusdietnasis oktii. Dujiin válde
stuorimus oasi dan dietnasis.


























3. KAPIHTTAL

Eanandoallu


3.1DOABA "FINNMÁRKKU EANANDOALLU"

Eanandoallu ii leat čadnon makkárge čerdii, nu go boazodoallu. Muhto
eanandoaluin leat eanas bargan vuotnaguovlluin ja
siseatnamis. Earenoamážit leat Álttás-Dálbmeluovttas 897  baoares
eanandoalloárbevierut. Sihke Álttás ja eará báikkiin gosa kvenat
bisánedje 1700-logus maŋos, lea eanandoallu leamaš oalle
guovddážis. Várra lea danin go sis lei máhttu davvieanandoalu 898 
birra. Muhto ii eanandoallu lean jur amas ovdalaččas ge. Ferte
deattuhit ahte 1500-logu eanandoallu, ja vel dássážii ge, eanas lei
šibitdoallu. Easkka go kvenat bohte, šattai sáhka eanandikšuma ja
ee. gordnegilvima birra, vaikko omd. Lilienskiold 1700:s namuha ahte
Ladnesullos 899  ledje áidojuvvon giettit.

Vaikko Finnmárku lea eanemus dovddus guolástemiin ja boazodoaluin, de
ii leat eahpádus ge eanandoalu áigahašvuođas. Dáidá eanandoallu vel
boarráset go máid dál diehtit. Ealáhuseallimis leat álo leamaš
lotnolasdoaimmat, omd. eanandoallu ja guolásteapmi, eanandoallu ja
murjen/lubmen jna. Eanandoalločálli Håkon Dundas dajai 1939:s ahte
"ii báljo ovttage Finnmárkku dálueaiggádis leat eanan áidna
sisaboahtun. Earret eanan- ja šibitdoalloldietnasiid, dinejit sii
guolástemiin, geaidnobargguin, industriijain, vuovdebargguin, dujiin,
sáhttostemiin, bivdduin ja meahcástemiin, ja eará soaittáhat bargguin
ja boađuiin" (Gerhardsen 1946 I: 92).

Áigá juo eahpidišgohte earát lea go jur die gánnáhahtti bargovuohki:
Jus eanandoalli "álggášii dušše Eanandoaluin, gos son dárbbašuvvo,
dahje baicca álggášii dušše Guolástemiin, de eahpitkeahttá
jávkkašii stuorimus (Guolásteami) hehttehus", čálii Jens Rathke
1802:s (ibid s. 86. Jens Rathke dieđáhus Commerse Collegiet:i
Københámmanis 1802).

Sávaldat lei juoga, eará ášši lei ahte lotnolasdoaimmat ledje
dárbbašlaččat daid váttisvuođaid geažil máid ovdalis leat čilgen
(gč. kap. 1 Álgu). Lotnolasealáhusaid leat atnán eanemusat sámi
guovlluide gullevažžan, muhto boarráseamos čálalaš gálduin oaidnit
ahte olggomus rittuin, gos ledje eanas dáččat, leat šibitdoaluin
bargan. Dán duođaštit ee. arkeologalaš iskamat Máhkarávjjus
(Goaskinvákkis 900 , Kirkestappenis 901 , Irenjárggas 902  ja Helnesas 903 )
1987:s (Hansen 1990: 32. Geahččalanroggamat álggahuvvojedje
konservatora Håvard Dahl Bratrein ja Davvenjárgga historjá- ja
dávvervuorkásearvvi ovttasbargguin. Irenjárgga ja Helnesa duktásajit
čielga šibitdoalu bázahusaiguin Č 4 -árvvoštallojit 1200-1400-logus
leamaš. Muhto Kirkestappena duktásadji Č 4 -árvvoštallui jagiide
gaskal 658-803).

"Eanadoalus lea aivve fuođargilvin ja šibitdoallu", čálle
Finnmárkku eanandoallusearvvi dieđáhusas 1952:s (Landbruksmelding
1952: 20). Eanandoallu lei nappo šibitdoallu, ja eanangilvin fertii
eanas dálkkádagaid geažil muddejuvvot rássešattuide. Rássegiettit
dahke omd. 1953:s 95% olles eanandoalloareálas, ja lei ovddemustá
timotei-gilvvárássi. Ii lean earalágan dilli ovdal soađi, baicca vel
eambbo dát dilli.

Finnmárkku birzzehis 904  sajádat deattuhuvvo vel eambbo Gunnar
Sigstadstø sániiguin: "Dat dieđusge váikkuha olles eanandollui go
Finnmárku lea nu davvin". Ii leat vejolaš gortni gilvit nu davvin,
jotkkii son, ja buđet- ja ruonasšattut leat maid eahpesihkkarat jus
dette leat buollašat. Dál gal sáhttá bivggi gilvit muhtun báikkiin,
muhto ii sihkkaris jahkásaš doaibman. Danin ii rievdat dat
Sigstadstø` vuođđooaivila: Oažžu roahkka eahpidit lea go fávdnát
ekonomalaš vuoitu šattuid gilvimis (Sigstadstø 1957: 149).

Finnmárkku eanandoallu lei (ja lea) vuosttažettiin biergo- ja
mielkebuvttadeaddji ealáhus. Olles soahtegaskaáigge lei čielga
ládjoeanandoallu 905  eanas báikkiin, ja sii láddjejedje meahccegittiid
ain 1950-jagiid. Omd. lei Buolbmágis buot eanandoallu vuođustuvvon
suoidnefuođarbuvttadeapmái ja šibitdollui (Eidheim 1958: 21).

Movt dasto galgá čilget dan olu meahccegieddeláddjema? Mii leat juo
namuhan dálkkádatdili, muhto das leat vel eambbo bealit.

3.2EANANDOALU VÁTTISVUOĐAT

Dat bealit ledje eanas dát:

1Dálkkádagat 1 Ruhtavátni. Ii lean álki dábuhit ruđa oastit
bargoneavvuid, duvttaid, siepmaniidd ja heasttaid. Eai gávdnon
heasttat omd. Čoalmmis 906  1942:s, muitala Knut Kolsrud. Eanandoallu
lei ruđaheapmi guolástusa ektui.  1 Eanandoallomáhttu. Dás lea sáhka
skuvlaoahpus ja oahppannávccaid birra, mas čearddalašvuohta ja
giella ledje čielga hehttehussan.  1 Boaittobealde: - Eai lean
johtolatvejolašvuođat.  - Bieđggus ássan ja unnán olbmot juohke
báikkis.  1 Eananvátni

Dát leat váttisvuođat mat ledje unnit eambbo olles dan áigodagas máid
dás galgat čilget.

Go galgá gávnnahit movt váttisvuođat čuhce, de sáhttá dadjat nu movt
omd. Sigstadstø, ahte dálkkádat dagahii heajos šattu. Heajos šaddu
fas dagahii ruđahisvuođa. Muhto lea eahpitkeahttá vearrut dušše
ovtta siva gávdnat váttisvuođaide. Dat ledje baicca čuldon
oktii. 1920:s čálii johttioahpaheaddji iežas dieđáhusas Finnmárkku
fylkii ahte dálkkádat ii lean mearrideaddjin šibitdoalu ovdáneapmái:
"Boares doallovuohki - unnán suoinnit dálvefuođarin jna. - dát ledje
baicca čielga hehttehussan jođánis ovdáneapmái" (FFF 1920 , ášši 15,
s. 81).

3.2.1Dálkkádagat

Finnmárkku geográfalaš sajádaga geažil lea gordne- ja
ruonasšaddogilvin váttis. Danin fertejit bargat šibitdoaluin ja
fuođargilvimiin. 1962:s iskkaiga Norgga eanandoalloekonomalaš
instituhta olbmot Harry Langvatn ja Arne Thormodsæter guohtunáiggi ja
šaddanáigodaga:



Guohtunbeivviid lohkuŠaddanáigi GuovluŠibihatSávzzatRuohtasšattut
Olggut Davvi-Romsa ja Finnmárku 109142129  Sis-Romsa ja
Finnmárku 102134119 
--__ Gáldu:
Tidsskrift for Det Norske Landbruk 1962, s. 144

Lea veahá eahpečielggas máid gáldut oaivvildit Finnmárkkuin, muhto
oktavuođas vuhtto ahte várra leat nappo vuotnaguovllut
Oarje-Finnmárkkus ja Sis-Finnmárku.

Davvi Nordlándda ja Lulli-Romssa buohtastahtti logut áibihiid,
sávzzaid guohtunáigi ja ruohtasšattuid šaddanáiggi dáfus leat 115
beaivvi šibihiidda, 155 sávzzaide ja 149 beaivvi šaddanáigi.

3.2.2Ruhtavátni

Jahkečuođimolsumis juo lea čielga eanandoalloguovlluid ruhtavátni
oinnolaš. Priváhta ruhta manai vuosttažettiin
guolástusguovlluide. Soahtegaskaáigge manne muhtun muddui stáhta
ruhtajuolludeamit maid dohko: "Earenoamážit Lágesvuonas ožžo unnán
dahje eai oba ge, daid milljovnnain máid stáhta soađi maŋŋel
juolludii geafes guollebivdiide, fatnasiid ja doaluid háhkamii, jna."
(Falkenberg 1938: 71).

Sihke Falkenberg ja eará dutkit oaivvildit ahte earenoamážit
mearrasámiguovllut olgguštuvvojedje ruhtajuolludemiid oktavuođas, ja
earenoamážit dakkár guovllut mat ledje boaittobealde (nu go siskkit
Lágesvuotna). Danin ii dárbbaš leahket dušše čearddalašvuohta
ártan. Ee. sáhttet maid johtalanvejolašvuođat váikkuhan
olggušteapmái (gč. ee. Kolsrud 1955: 156 heajos ekonomiija birra).

Nuppe dáfus ledje "vuohttán garra lassáneaddji beroštumi
eanandollui", nu go johttioahpaheaddji Kulsland dajai 1922:s (FFF
1922:523). Siseatnangiliin ja vuonaid siste ledje vuovdigoahtán
suinniid, buđehiid jna. guollebivdohámmaniidda. Šibihiid biebmagohte
buorebut, eanandoallu buorránii muđui ja gilvigohte maid
ođđasis. Ártan dása ledje: -go dađistaga beroštišgohte ja
máhttigohte eambbo, -guollebivddut eai mannan bures, - ii unnimustá
stáhta eananpolitihkka (FFF 1922: ášši 96, s. 523).

Nils A. Ytreberg deattuha maid ahte 1930 birrasiid juo ledje "ovdánan
eanandoallogiliin nu go Álttás, suoinnit eambbo go doarvái, ja eará
suohkanat bohte maŋis." (Ytreberg 1959: 171). Son maid oaidná čielga
oktavuođa gaskal heajos guollebivddu ja eanandoalu ovdáneami (ibid
s. 147, 161). Leonhard Gamst geažuha seammá: Láhpis eai sáhttán
birrajagi bivdit hámmándilálašvuođaid geažil, ja heajos
guollebivdu, heajos guollehattit ja váttisvuođat guollejođuin
dagahedje sin álgit ruovttuindustriijain nu go gođđimiin ja
goarrumiin. Dát fas gáibidii sávzadoalu (Gamst 1967: 54).

1920:s bođii láhka stáhtadoarjagiid ođđaortnega birra eanandollui,
eatnamiid bargamii, ođđa doaluid álggaheapmái 907  ja
duktačohkkemii. Eanangilvinfoanda attii loana ja stáhta attii
njuolggo ođđagilvindoarjaga. Maŋŋel soađi jotkkii dát politihkka
garraseappot. Robert Paine oaivvildii omd. ahte 1950-jagiin ledje
ruhtadoarjagat eanandoalloberoštumi ággan. Daiguin dinejedje olu
ruđa, mihá ovdal go makkárge buvttadeapmi lei álggahuvvon (Paine 1965
II: 27).

3.2.3 Máhttu

Paine čállá iežas Jáhkovuona-iskamis máid ovttaskas jierbmás olmmái
sáhttá bargat. Gulahallanolmmái lei eret gili oasis máid Paine
gohčoda eanandoalu ovdáneami eanemus progressiiva guovlun: "I had
read some pamphlets and was interested in trying my hand.. . When I
ploughed the soil, my father-in-law and others among the old people
said - such was the ignorance in those days - nothing will grow on
up-turned grass. The first summer my oats grew soon high and were
thick. People saw that and began to understand and to be interested."
(Ledjen lohkan muhtun gihppagiid ja háliidin geahččalit.. . Go mun
bolton, dadje mu vuohppa ja eará boares olbmot - go unnán dihte dan
áigge - ahte ii mihkkege šatta goit gieddái gos darfi lea
jorgaluvvon. Vuosttaš geasi šattai hávvár (dás: ruonasfuođar,
láttakeahtes hávvár) jođánit alládin ja gassadin. Olbmot oidne dan ja
beroštišgohte das) (ibid s. 27).

3.2.4Boaittobealássan

Finnmárkkus ledje olu guovllut boaittobealde earenoamážit danin go
geainnut eai lean. Ovdal go riikkageainnu Idjavutnii 908  gárvánii
1930-jagiin, lei siskkit Lágesvuotna okta dain guovlluin: "Lágesvutnii
boahtit lea imašlaš. In jáhke ovttage hearddohuhttit jus logan
guovllu gullat "seavdnjadeamos" Finnmárkui. Olu olbmot ásset ain
darfegođiin doppe", oaivvildii Mona Beichmann (Beichmann 1939: 77).

Mearrasápmelaččat bargagohte maid albma eanandoaluin, muhto dássedis
eananbargui lei sidjiide váttis hárjánit, oaivvildii Knut Kolsrud
1943:s. Dát vuhttui garrasepmosit "eambbo boaittobeale
mearrasámiguovlluin, omd. olggut Čoalmmis 909 " (ibid
s. 156). Buorráneamit, oaivvildii son, "leat eanas dáččain geain
eanandoallu lea deaŧalaččamus ealáhus" (ibid s. 156). Siskkit
Čoalmmis 910  gos ledje eanas dáččat, lei maid eambbo eanandoallu go
dain olggut guovlluin. Muhto Kolsrud ii atnan mearrasápmelaččaid
eanandoalu dušše heittohin: Lákkus 911  gos ásse sápmelaččat ja
dáččat seahkálaga, eai lean maŋŋelis. Dat lei okta Finnmárkku
buoremus eanandoalloguovlluin: "Sáhttá dadjat ahte
mearrasápmelaččain leat muhtumat maŋŋelis" (ibid s. 156).

Čoalmmis lei seammaládje go siskkit Lágesvuonas. Mearrasámi álbmot
bázahalai, sihke eanandoalu ja guolásteami dáfus. Bearehaga
sierraássan 912  dáidá váldoártan leamaš dása, ii ge dušše
geográfalaš oaiviliin. Girjjit, gihppagat, áviissat jna. main ledje
dieđut ođđaáigásaš doaimmaid birra, ledje aivve dárogillii. Eai ge
mearrasápmelaččat ožžon oasi ruhtajuolludemiin mat ovddemustá
manne dáčča ássiide. Sihke Kolsrud ja Falkenberg oaivvildeaba ahte
sápmelaččain ledje beare unnán resurssat gilvalit dáččaiguin dan
divrras áhpebivddus, mii lei hui buorre 1920-jagiin. Kolsrudas lea
almmotge čuovgadet oaidnu go Falkenbergas (Kolsrud 1943: 139).

3.2.5Eananvátni

Doaluid lassáneapmi sáhttá dagahan ahte buoremus eanan
nogai. Westrheim namuha omd. man gárži lea muhtun báikkiin, nu go
Joganjálmmis 913  ja Kárášjogas (Westrheim 1978: 223).

Dikkanen dadjá ahte muhtun guovlluin Sirpmás čuzii eananvátni
dainnalágiin ahte gilve olu eatnamiid mat ledje guhkkin eret,
1950-60-jagiin (Dikkanen 1965: 19). Gamst oaivvilda maid eananváni
dagahan ahte válde meahccegittiid geavahussii Láhpis (Gamst 1967: 74).
































Tab. 3.2: Doallolohku ja doaluid sturrodat Finnmárkkus daa mielde
1918-1969


SISEANAN 1 918  1929 1939 1949 1959 1969 Buot doaluid lohku, dain: 254
335 454 492 574 387 gilvvikeahttá 129 - 1 6 2 - 0-2 daa 68 11 10 4 4 9
2-5 daa 26 20 23 24 29 15 5-10 daa 23 46 49 53 35 6 10-20 daa 8 77 91
125 125 38 6 20 daa - 181 280 280 379 319 %:in






gilvvikeahttá 50,8 - 0,2 1,2 0,3 - 0-2 daa 26,8 3,3 2,2 0,8 0,7 2,3
  2-5 daa 10,2 6,0 5,0 4,9 5,1 3,9 5-10 9,1 13,7 10,8 10,8 6,1 1,6
  10-20 daa 3,1 23,0 20,1 25,4 21,8 9,8 6 20 daa - 54,0 61,7 56,9 66,0
  82,4 Oktiibuot 100 100 100 100100100 VUOTNA






Buot doaluid logut, dain: 2211 3074 3706 3908 3462 2044 gilvvikeahttá
 938 - 74 174 6 0 0-2 daa 869 150 179 153 104 75 2-5 daa 160 332 407
 355 234 51 5-10 daa 124 582 578 596 427 77 10-20 daa 67 914 1034 1099
 982 440 6 20 daa 53 1096 1434 1531 1709 1401 %:n






gilvvikeahttá 41,9 - 2,0 4,4 0,2 - 0-2 daa 38,8 4,9 4,8 3,9 3,0 3,7
     2-5 daa 7,1 10,8 11,0 9,1 6,8 2,5 5-10 daa 5,5 18,9 15,6 15,3
     12,3 3,8 10-20 daa 3,0 29,7 27,9 28,1 28,3 21,5 6 20 daa 2,4 35,7
     38,7 39,2 49,4 68,5 Oktiibuot 100 100 100 100 100 100 RIDDU






Buot doaluid logut, dain: 1464 1570 2478 1980 1328 649 gilvvikeahttá
 1349 - 478 430 40 - 0-2 daa 80 197 242 67 47 21 2-5 daa 26 333 523
 306 180 60 5-10 daa 6 454 399 424 335 29 10-20 daa 3 336 460 437 435
 274 20 daa - 250 376 316 291 265 %:n






gilvvikeahttá 92,1 - 19,3 21,7 3,0 - 0-2 daa 5,5 12,6 9,8 3,4 3,5 3,2
     2-5 daa 1,8 21,2 21,1 15,4 13,6 9,3 5-10 daa 10-20 daa 20 daa 0,4
     0,2 - 28,9 21,4 15,9 16,1 18,5 15,2 21,4 22,1 16,0 25,2 32,8 21,9
     4,5 42,2 40,8 Oktiibuot 100 100 100 100 100 100




SISEATNAMIS:Doaluid logut ja sturrodatEambbo go 20 daa Finnmárkkus
1918-196910-20 daa 5-10 daa 2-5 daa LOHKU 0 -2 daa Gilvvikeahttá




Jahki

Gov. 3.1: Diagrámma Finnmárkku doallologuid ja -sturrodagaid badjel
daa:in 1918-1969: Siseatnamis



VUONAIN: Doaluid logut ja sturrodatEambbo go 20 daa Finnmárkkus
1918-196910-20 daa 5-10 daa 2-5 daa LOHKU 0 -2 daa Gilvvikeahttá




Jahki

Gov. 3.2: Vuonat



RITTUIN:Doaluid logut ja sturrodatEambbo go 20 daa Finnmárkkus
1918-196910-20 daa 5-10 daa 2-5 daa LOHKU 0 -2 daa Gilvvikeahttá







                                                           Jahki



Gov. 3.3: Rittuin

Gáldu: Norsk Samfunnsvitenskapelige Datatjeneste. 1918-69
eanandoallologut. Čálli lea ráhkadan tab., mas leat mielde buot
suohkanat earret gávpogiid. Suohkanrájit leat ovdal 1964.




1929:

                1939:



Ruovttu giettit 914  daa Geassesajegiettit 915  daa Eará

daa Geassesaje giettit daa Niitolájut

daa



SISEANAN


517




149


3 087 121 1 933

VUONAT
         

3 457 235 12 177 110 9 343

RITTUT 1 516 132 4 514 18 4 534


Gáldu: Norsk Samfunnsvitenskapelige Datatjeneste. 1918-69
eanandoallolohkamat. Čálli ráhkadan tab.


3.3VIIDODAT JA SAJÁDAT

Ovdal go niittuid birra álggahit sága, ferte álggos geahččat movt
Finnmárkku eanandoaluin lei. Mii geahččat mihtiduvvon eatnamiid
tabealla. Movt doaimmahedje eanandoalu? Movt ovdánii eanandoallu? Lea
go sáhka dakkár vugiin mat nanneje meahccegittiid ja
surrogatfuođđara geavaheami?

Doaluid lohku lassánii siseatnamis gitta 1959 rádjái. Mii oaidnit maid
ahte doalut sturro oba Finnmárkkus. Earenoamáš olu rievddai málle
1918-29 áigodagas. Rittuin ledje doalut čađat unnibut, ja doppe maid
mannagođii eanandoaluid lohku maŋos ovdal soađi juo muhtun
suohkaniin. Dát guoská earenoamážit Davvenjárgga suohkanii. Olbmot
heaitigohte lotnolasealáhusaid, ja álge eambbo birrajagi
guolástemiin. Siseatnamis ja vuotnaguovlluin oaidnit sullasaš
ovdáneami, muhto juste nuppeládje. Doppe ledje máŋggas geat álge
ollesáigge eanandoaluin. Siseatnamis nuppástuhtte eanebut ollesáigge
eanandollui go eará guovlluin. Soađi maŋŋel lea seammá guvlui
mannan. Doaluid lohku unnu dađistaga, muhto seammás stuorru
eaŋkildoallu. Dát mannolat leat eanas dain buoremus
eanandoalloguovlluin.

Go darkileappot geahčada tabealla, de fuomáša ahte Finnmárkku
eanandoallu lea gáfadit rievdan 1918 rájes. 1906:s dadje Sállannuoris
ná: " Dálvefuođarin atnet suinniid, máid geasset čohkkejit dáluid
lahka. Dasa lassin geavahit guollemoaluid, goikaduvvon guolleoivviid,
jeahkála ja debbuid" (NGO Sørøysund 1904 (ja lasáhus 1906) s. 23).

Dát válddahallan livččii heiven buot eará Finnmárkku suohkaniidda,
earret dan ahte siseatnansuohkaniin atne hui unnán debbuid ja
guollemoaluid. Bibme maid earalágan čohkkejuvvon fuođđariiguin. Lei
oktavuohta ruovttogittiid heajos geavaheami ja čohkkejuvvon
fuođđara geavaheami gaskkas. Dukten ja áhcun ledje measta amas
áššit.

Gáldut leat ovttaoaivilis ahte 1920- ja 30-jagiin lei Finnmárkku
eanandoalus stuora nuppástus. Eanandoallit bargagohte eambbo
gánnáhahtti vugiin. Ytreberg oaivvilda 1. máilmmisoađi vásáhusaid
ártan dasa. Son geavaha ge doahpaga "olu oahppama áigi" dan áigodaga
birra.

Muhto lei go nu ahte "eanangilvi" geavaheaddjit heite niittuid, ja
baicca gilve doarvái fuođđara ieža? Báhce go niittut geavatkeahttá
- vai manne go eará geavaheddjiide, omd. boazosápmelaččaide ja
turisttaide?

Álggos orru leamen nu. Vuosttažettiin leat hui unnán dieđut niittuid
láddjema birra. Nuppe dáfus lea nu go juo namuhuvvon, ahte bargagohte
stuorit ja eambbo gánnáhahtti doaluiguin.

Statistihkat 1929 ja 1939 geassesajegittiid ja eará meahccegittiid
birra muitala veahá mannolaga birra. Dađi bahábut eai gávdno
buohtastahtti logut 1918 ovdii. Tabealla mielde oaidnit ahte
meahccegittiid geavaheapmi unnui 1929 rájes 1939 rádjái. Tabealla
"Ruovttugiettit" várra ledje dálu giettit. "Eará" ges dáidá vástidit
"Giettit niitolájuide". Sihke dat ja geassesaje giettit orrot maŋos
mannan. Westrheim deattuha čielgasit ahte geassesajiid geavaheapmi
lea unnon, goit 1800-logu loahpas (Westrheim 1978: 205-206). Mii
oaidnit ahte rittuid mannolat lea earalágan go vuonaid ja siseatnamiid
mannolat. Rittuin leat niittut hui veahá lassánan.

Muhto lea go dát olles čilgehus?

Go galgá ipmirdit meahccegittiid geavaheami, de ii ábut dušše
statistihkkii geahččat: "Persovnnalaččat oaivvildan mun ahte
jahkásaš meahccelájuid lohku lea beare vuollin ja olu eanandoallit
geaiguin lean hupman, oaivvildit dan seammá. Earenoamáš čielggas lea
ahte niitolájut leat buorren dorvun heajos gilvvasuoidnejagiid",
čálii Eidheim 1958:s Buolbmága dili birra (Eidheim 1958: 21).

1953:s go suoidnešaddu Buolbmágis árvvoštallui 70-75% dábálaš
jahkái, oinnii Eidheim ieš ahte láddjejedje 30-50 dekára
meahccegittiid, ja "dat sihkkarit ii lean visot dan jagi" (ibid
s. 21). Muhtun jagiid eai beroštan niittuin, go suoidnešaddu
rievddadii nu olu. Meahccelájut leat dasto leamaš "anolažžan go
gilvvasuoidnešaddu rievddadii nu olu ja dain lei nappo
ekonomalaččat olu eambbo árvu go dan suoinni čielga fuođarárvu
máid doppe láddjejit" (ibid s. 21).

Buolbmága doaluid ollislaš areála 1949:s lei 8 948,4 daa, mas 4 908
daa lei buvttakeahtes areála. Buvttadeaddji eanan lei dáinna lágiin:


Gilvva giettit 916  Duktejuvvon luonddugiettit 917  Niittot máid
jahkásaččat láddjejit Luonddugiettit





Dekar 1 715.5 1 997 1 24

Gáldu: Eidheim 1958: 21. Eidheim geavaha doahpaga eanandoalloáreála
buot eatnamiidda mat leat doalus.

1949 eanandoallolohkamiin lei oba Finnmárkkus 49 646 daa gilvojuvvon
eanan ja 49 052 daa ledje dáluid lahka. Dasto lei 8 869 daa niittut
máid dássedit láddjejedje ja 344 daa geassesajegiettit.

Loguin oaidnit ahte ferte leamaš stuora erohus suohkaniid gaskkas
niittuid láddjemis. Lea ipmirdahtti ahte riddosuohkaniid eanandolliide
lei váddáseamos bargat doarvái ruovttugittiid: "Sállánnuoris leat
oalle olu eambbo luonddugiettit ja niittut dálu lahka go
gaskamearálaččat Finnmárkkus" (Myhre 1957: 65).

Dán cealkágis vuohttá ahte dáide meahccegiettit máid eai láddjen
jahkásaččat, ja ahte dát eai leat boahtán statistihkkii. Eai suige
lean mihtiduvvon giettit, muhto giettit máid bearrašat dahje
ovttaskas olbmot ledje oamastan. Dahje baicca daddjon máid báikki
olbmot dohkkehedje sin oamastan. Eai orron berošteame das ahte sis
eai lean eananbáhpirat báikkiide. Dat boahtá čielgasit ovdan
čuovvovaš sitáhtain ja čállosiin.

3.4MEAHCCEGEAVAHEAPMI

3.4.1Soahtegaskaáigi

Buot gáldut muitalit ahte viiddis guovlluin čohkkejedje borramušlasi
ja fuođđariid:

"Dávjá lei eananbihttá mii gulai dállui. Muhto go ledje oalle olu
šibihat, go háliidedje bierggu alcceseaset ja vuovdimassii, de
fertejedje mannat meahccái. Doppe láddjejedje ja goikadedje suinniid,
dahje geasehedje ruoktot ja easkka doppe goikadedje daid. Juohke
bearrašis ledje iežaset láddjenbáikkit máid atne iežasin. Daid
oamastedje go olu jagiid ledje daid geavahan. Ja lei nu go ovttahat
sajes muhtun lei láddjen máŋga jagi, de eai galgan earát viggat
dohko, muđui šattai ránnáriidu. Olmmoš oamastišgođii báikki gos
láddjii meahcis, vaikko ii lean formálaš eananbábir. Ránnát maid
gehčče ášši seammaládje", muitalii Kamøyværalaš 918  Ivar Iversen .

Irevuonas 919  Máhkarávjjus (Muosát gielda ovdal 1984) ásse 5 bearraša
ovdal evákko. Sii láddjejedje buot ruonas báikkiid ja njárggaid olles
vuotnagátte. Juohke bearrašis ledje iežas báikkit (Edgar
Ingebrigtsen 1987).

Go Keaisvágis 920  galge fuođđara čohkket šibihiidda "fertejedje
čoaggit measta juohke suoinni. Láddjejedje buot sulluid ja
skuittuid. Dálvet vušše muhtomin guoleoivviid šibihiidda vai seste
suinniid" (Gjesvær 1977: 26).

Honnesvágis 921  dolvo gihciid meaddel Steinviknæringen 922 , ja doppe
guhto vilttiin. Dán gohčodedje várreguohtumin dahje geassesaje
guohtumin. Dohko eai lean ceggen makkárge visttiid. Meahccelájut ja
áppetgievnnit ledje maid dábálaččat Honnesvágis oval soađi (Gunnar
Løkke 1987).

Máhkiris 923  ii lean gilvvehahtti eanan. Doppe geavahedje meahci sierra
ládje, muitalii Eivind Berggrav: "Boares Hansena áhčči
guottašišgođii niesteseahkain muolddu várrejekkiin vulos". Sii
vižže maid muolddu Báhcavuonas fatnasiin. Dáinna lágiin dábuhedje
doarvái fuođđara guovtti gussii" (Berggrav 1939: 126). Doppe eai
olbmot dušše geavahan meahci. Sii válde dan ruoktot mielde!

"Lágesvuona eanandoallu lea ovdal gohčoduvvon ládjoeanandoallon, ja
oalle primitiivan. Das juo oaidná ahte dat lea rievttes govva, go
čohkkejit šibitfuođđara máŋgga sajes, ruskalájuin, vuovddis,
fiervvás ja mearas", čálii Falkenberg (Falkenberg 1938:
126). Ruovttugittiin, meahcis ja sulluin maid čohkkejedje suinniid,
muhto "meahci geavahit obanassiige unnán. Jus livčče buoret lájut,
sáhtaše oažžut máŋggageardde eambbo suinniid", jotkkii son.

Muđui son humai dan birra movt galggaše birgehit eanemus lági mielde
šibihiid dálvvi badjel. Šibihat guhto muhtomin gittiin giđasgeasi
rájes. Maŋŋel manne sávzzat várrái, omd. Veinesas 924 , dahje daid
bidje sulluide. Dát lei dábálaš doppe gos lei gumpevárra,
omd. Irgevuonas. Vai ožžo doarvái fuođđara, loggo sii dakŋasiid
ja sámmáliid ja válde maid sieđggaid, rissiid, dakŋasiid,
čáhppesmurjjiid jna" (ibid s. 121).

Gáiccat ledje veaiddalassan Cuokcavuonas 925  Láhpis. Gihciid dolvo unna
sulložii. "Ovdal ledje leamaš oalle olu gáiccat, 9-10
muhtumiin. Dáppe ledje buorit guohtumat legiin", čállojuvvui 1968:s
(NEG 21185, Nuvsvåg i Loppa 1968).

Láhpi Langfjordhavnas 926  lei heajos guohtun, nu ahte dolvo gusaid
muhtun luktii olgolii. Luovttas lei leahki gos lei hui buorre
suoidnešaddu. Gusaid dolvo fatnasiin, sáhtte 20 gusa ain leahkit
gávccesiessahis 927 . Doppe ledje darfegoađit ja moadde fiello- ja
dimbbarvisttáža main orro. Nissonolbmot ja mánát orro doppe, ja
lávvordagaid bohte dievddut maid. Láddjejedje ceggoseamos vilttiid
gosa šibihat eai beassan. Geasset maid dolvo lábbáid ja gihciid
smávvasulluide (NEG 22133, Langfjordhavn i Loppa 1968).

Čoalmmis láddjejedje vilttiid 1950-jagiid álggus ain. Suinniid
fierahedje vulos fierranfirpmiiguin 928 , ja daid fievrrededje ruoktot
fatnasiin.

"Mearrasápmelaččain ledje geassesajedoalut mat máŋgga ládje
muittuhit lulli-Norgga geassesajedoaluid. Mihcamáraid áigge manne
geassesadjái, dakkár báikkiide mat muđui ledje ávdimin. Geassesadji
ii lean álo ovttahat sajes jagis jahkái, muhto bearrašiin lei goitge
juogalágan oamastanriekti 929  muhtun guovlluide.. . Dušše
nissonolbmot ledje geassesajiin. Dievddut ledje ruovttuin ja bivde
guliid pomoraide.. . Jahkečuođi molsumis ain manne eatnasat
geassesajiide, ja 30-jagiin ain lávejedje muhtumat mannat eará báikái
guovddášgeasi. Muhto dál gal leat oalát heaitán mannamis
geassesajiide", čálii Kolsrud 1943:s.

Vai seste ruovttugittiid ja rássešattuid doppe, ledje Lágesvuonas
1910 rádjái geassesajit. Muhto daid sadjái bohte geassenávehat
ruovttuid lahka, masa Falkenberg` oaivila mielde lei
olmmošlassáneapmi ártan, mii dagahii ahte ássanbáikkit lassánedje
(Falkenberg 1941: 68, 130).

Kolsrud gal ii muital lei go olmmošlassáneapmi - dáčča sisafárrema
geažil - mii váikkuhii ahte sápmelaččat ássagohte eambbo ovttahat
sajes. Sonja Westrheim dadjá ahte olmmoš doivvošii ahte eanandoalu
viidáneapmi 1900 rájes livččii dagahan eambbo dárbbu geassesajiide
danin go guohtumiid- ja fuođarčohkkendárbu stuorui. Reinton
oaivvildá ná dáhpáhuvvan Vestlánddas 1800-logus. Lea váttis dadjat
manin Finnmárkkus ii geavvan seammaládje (Westrheim 1978: 207).

Čoalmmis ledje earenoamáš buorit lájut, ja sihke nannanolbmot ja vel
Sállanolbmot ge manne dohko láddjet. Kolsrud čálii: "
Meahcceládjogiettit leat goitge deaŧaleamos eanamin. Luondu lea
heivehuvvon dán ládjodollui gos eanandikšun ii leat mávssolaš
fuođarčohkkema bálddas biergo- ja mielkebuvttadeaddji
šibitdoalus. Meahccegiettit leat eanemustá olggut, rámšo legiin
Čoalmmis, Sállannuori guvlui, ávdin vuonain, nu go Kufjordas 930  dahje
badjelis váriin. Olu dáin meahccegittiin leat ovdal leamaš
geassesadjin ja geassešibitdoalu geažil leat šaddan
rásseguolbbanin. Dahje sáhttet leahkit orrunsajit mat leat báhcán
ávdimin nu go Store Kjerringfjord 931 . Muđui láddjejit olbmot doppe
gosa besset" (Kolsrud 1943: 154). 1920-jagiin bođii ođđa ortnet go
ožžo láigolihtu Stáhtas meahccegittiide: "Muhtumat Čoalmmis leat
dál oastán meahccegittiid, muhto muđui mákset veahá jahkásaš divvaga
Stáhtii dahje dan priváhta olbmui guhte eaiggáduššá vieltti. Dál
leat mihtidan meahcceládjoeatnamiid, measta juo dološ oamasteami
vuođul" (ibid s. 155).

Meahccegittiid mihtideami oktavuođas álge 1. máilmmesoađi maŋŋel
eananreguleremiin (arronderemiin). Mihtidedje orrunsajiid ja báikki
olmmái oaččui eaiggáduššanrievtti eatnamii. Kolsrud čállá: "Rádji
biddjui dábálaččat ovddeš geavaheami vuođul" (ibid s. 155). Eanas
báikkit ledje 10-15 mihtu, muhto rámšo báikkiid geažil ledje hárve
olles giettit. Ruovttugittiin ealihedje omd. dušše moadde lihtora 932 
:"Šibitdoalu vuođđu lea nappo meahccegittiin" (ibid s. 155).

Oallugiin lei eananbábir meahccegittiide. Muhtun Joganjálmmi olbmás
ledje omd. 20 meahccegietti Álttájohávžžis. Dálbmeluovtta olbmuin
ledje meahccegiettit 933  Kvenvikas ja Joganjálmmis. Muhto nuppe dáfus
ledje muhtumat geain ii lean eananbábir ruovttugittiide ge (Sverre
Eilertsen 1987).

1930-jagiin viggagohte eambbo vuoittu oažžut
ruovttugittiin. Eanadoallit háhke alcceseaset sihke buoret ja stuorit
doaluid, ee. danin go Stáhta gáibidii unnimustá 40 mihtu ovdal
juolludii doarjaga ja loana. Muhto lea maid govvideaddjin ahte vaikko
doalut sturro rittuin, de sturro dat vel eambbo vuotna- ja
siseatnanguovlluin. Rittuin han lei guollebivdu
deaŧalaččamus. Kolsrud dajai ná: "Mearrá bissu álo
mearrasápmelaččaid ekonomiijamearrideaddjin" (Kolsrud 1943:
155). Guollebivdu sulluin ja olggut vuotnaguovlluin lei
deaŧalaččamus ealáhus buot čearddaide.

Soahtegaskaáigge ja muhtun jagiid maŋŋel 1945 doaimmahedje 3-4
hálddašeaddji 934  Jiepmaluovtta lotnolasealáhusdoaimma. Rássegilvin
lei buot deaŧalaččamus doallovuohki. Jipemaluovttalávdegotti 1982
čielggadeamis čuožžu ahte eanandoallu lea heaittihuvvon, muhto
eatnamis guhto šibihat veahá. Muhto báikki "iežas resurssat leat
smávvát ja dat iehčaneaset eai livčče leamaš ássama
vuođđun. Leat lagas resurssat, mearas ja eatnamiin, mat leat
ealáhusvuođđun leamaš sidjiide geat áiggiid čađa leat
Jiepmaluovttas ássan" (Hjemmeluftutvalget 1982. Gáldu ii muital
čielgasit goas dát lotnolasealáhusdoaibma lei).

Henriette Nissen Kárášjogas muitala: "Geasset lei girkobáiki measta
ávdimin; eanas fásta ássit ledje geassesajis, Ássebávttis, njárggas
moadde beanagulláma bajás joga" (Christie 1967: 197).

3.4.2Áigi maŋŋel soađi

Sihke statistihkat ja Eidheim leat juo muitalan ahte maŋŋel soađi
ain ledje meahccelájut 935 . Adolf Steen duođašta dan Máze
válddahallamis: Ovdal go ruovttugittiid gilvigohte, dahje lagas
eatnamiid njáskagohte, fertejedje "buohkat viežžat olu suinniid
meahcis ja niittuin" (Steen 1963: 87). "Ovdal" ferte dás máksit sullii
jagi 1950 go Máze eanandoallu Steena sániid mielde ovdánii hui olu.

1960 birrasiid láddjejedje ain muhtun mázelaččat meahccesuinniid
johgáttiin ja stuora jávregáttiin. Muhto eatnasat ledje dalle
gávnnahan ahte gánnáhii buorebut bargat ruovttueatnamiin, go:

1. Dušše unna ruovttueananbihtáš attii eambbo go vahkuid bargu
2. meahccelájuiguin.  Attii dasto "njuolggo ruhtadietnasa go ožžo
2. gilvindoarjaga" (ibid s. 89).

Ovtta gusa fuođđarii manne 18-20 heargeguorpmi suoinnit ja 3-4
guorpmi jeagil. 1960:s borde ain veahá jeahkála. Ovdal maid geavahedje
soahkerissiid oalle olu. Vaikko ledje ge doarvái suoinnit, de bibme
rissiiguin nuppevuoro, ja earenoamážit giđđat ja maiddái muhtomin
dálvet fo lei fuođarvátni. Bibme maid sieđggaiguin ja skábiiguin 936 
"ja muhtumat bibmet daiguin ain dál" (ibid s. 87).

3.5MEAHCCEFUOĐĐARAT JA EARÁ FUOĐĐARAT

Finnmárkkus ledje debbot deaŧalaš fuođarin. Go debbuiguin biepmai,
sáhtte 1 gusa suoinnit ollit 1,5 gussii, ja dat lei buorre
mielkefuođar (NEG 9570 Kvalsund i Kvalsund kommune
(1950-jagiin?)). Fálesnuoris bibme "olu debbuiguin, máid ain dál
geavahit" (NEG 9569 Kvalsund i Kvalsund kommune (1950-jagiin?)).

Bárkkuin eai leat biebman 1900 rájes, muhto dakŋasiiguin ja
rissiiguin bibme 1950-jagiin ain, earenoamážit heajos jagiid: "Dološ
áigge lávejedje earenoamážit sápmelaččat guoddit rissiid ja
dakŋasiid ruoktot dálvefuođarin. Dál gal leat heaitán" (ibid. Om
bark gč. váldokap. Torv og skog).

Dakŋasiid ja jeahkála eai gal leat "geavahan veahkkefuođarin dáppe
olbmo muittus", muitaluvvui Jogas 937  1950-jagiin.

Bissojogas geavahedje "olu dakŋasiid" ja jeahkála, muitaluvvui doppe
1968:s (NEG 21033 Børselv i Porsanger).

Seammá jagi muitalit Eiaibuleagis geavahan olu dakŋasa
fuođarin. Livnnjuin (heavušdakŋasiin)938 maid bibme, muhto dat ii
lean nu olu. Unnán gal guhto dakŋasiid, luonddudilálašvuođaid
geažil. Sávzzat guhto olgun dassážii go borggái ja giđđat daid
dolvo bievlaguolbaniidda. "Čakčat manne várrái ja borde jeahkála
arvesavdan" (NEG 21068 Eibydal i Alta).

Njávdámis 939  bibme eambbo čáhppesmurjjiguin go doppe maid lei unnán
heavušdaŋas. Sávzzaid luite daŋasguohtumii. Muhto jeagil lei nu
olu, ahte 1920 rádjái bohte Davvi-Várjjat olbmot jeahkála bordit
dohko. "Jeahkála leat bordán gitta soađi maŋŋelii" (NEG 21190
Neiden i Sør-Varanger 1968).  Sihke giedde- ja "vuovdesuinniid" vuvde
dienasin, ja ieža bibme jeahkáliiguin ja jeaggesuinniiguin. Go NEG`
jearai ii go lean lossa vuohki, de vástidii gulahallanolmmái ahte
"heahti bágge olbmo vaikko masa" (ibid).

Reašvuonas 940  1969:s eai čohkken "eai dakŋasiid eai ge jeahkála,
muhto dan ledje bargan maŋŋelii soađi. Dološ áigge lei
earenoamážit jeagil deaŧalaš fuođarlassin ja sávzzat guohtugohte
dakkaviđe go bievllat ihte... Daŋas ii lean nu buorre fuođar, muhto
fertii goitge biebmat vaikko mainna vai ealihedje šibihiid dálvvi
badjel... Sámmáliid ja eará jeahkáliid go oaivejeahkála
(sarvájeahkála)941 maid vušše áppetgievnnis" (NEG 21342 Rafsbotn i
Alta 1969).

Ruovdavuonas 942  eai láven dakŋasiiguin biebmat, muitaluvvui 1969:s,
muhto veahá čogge vearrámus giđđaáigge. Sávzzat ja gáiccat gal
guhto dakŋasa sihke giđđat ja čakčat. Jeahkála gal borde olu. dat
lei deaŧalaš fuođarlassi ovdal: "Jeagelbordin lei ain dábálaš
ovdal soađi" (NEG 21533 Jarfjord i Sør-Varanger 1969).

Veahá borde jeahkála Dálbmeluovtta siskkimus legiin, ja bibme
šibihiid sihke njuoska ja vuššon jeahkáliiguin (NEG 22289 Østre
Talvik i Alta 1971).

"Láveje laigut dakŋasiid. Dál leat heaitán dan, muhto gitta
maŋŋelii soađi leat veahá gaikon", muitaluvvui Ákŋoluovttas
1971:s. "Láveje maid gaikut dakŋasiid dainnalágiin ahte čuhppe dahje
gaiko gieđaiguin... Lei unnán heavušdaŋas, nu ahte eanas válde
čáhppesmuorjedakŋasiid... Giđđat lávii dávjá dušše daŋas vel
goikefuođarin. Jeahkála borde unnán. Veahá borde
sámmáliid. Oaivejeagil lei unnán" (NEG Hasvik kommune 1971).

Cuokcavuonas eai šaddan nu beare stuora gáiskkit 943 , muhto laigo ja
gaiko dakŋasiid. Dakŋasiid gaiko go galmmii. Muđui čogge goldnan
rásiid ja gáiskkiid, máid dárogillii gohčodedje "trøss" (NEG 21367
Nuvsvåg 1969).

Čakčat lei dábálaš Dálbmeluovttas laigut čáhppesmuorjedakŋasiid
ja ehtemasdakŋasiid 944  darfegoaivvuin dahje buđetguhkiin 945  (NEG
22087 Østre Talvik).

"Luktejekkiid 946  láddjen johgáttiin lei dábálaččamus bargovuohki
gitta 1930-jagiide" Báhčaveajis, čállá Wikan (Wikan 1980:
govvateaksta. Govat: Skogtaksasjonen 1917). Bibme maid duottar- ja
jeaggerásiiguin, ja sámmáliiguin, guoleoivviiguin ja fálesbiergguin
(ibid s. 53, 58).

Deanus atne veahá gáiskeruohttasiid (dárogillii moldfõr, suomagillii
kaiski) fuođarin. Daid čuoladedje smávisin čakčat, ja dan atne
buorren fuođarin. Gáiskkiid láddjejedje ja áhco seammaládje go
suinniid. Heastabáikkaiguin maid bibme dološ áigge, earenoamážit
dahke sápmelaččat dan (NEG 19898 Tana 1966). Heasttabáikkaiguin
bibme miehtá Norgga ja eambbo vel Lulli-Norgga siseatnamiin go
Davvi-Norggas. Ottar Brox čállá ahte gusat šadde dearvašeappot ja
guolga šattai šealgadet, ja mielki maid várra lassánii. Dán lea
ee. B-12-vitamiidna dagahan, muhto maid dat go smirezastit 947  nu go
sávza ja gussa sáhttet geavvadit ja nu atnit ávkki muhtun dain
sárrasiin 948  mat obbanaga mannet heastta čoliid čađa. Hárvát
muitalit dakkár biebmama birra dahje lohket eará giliin dahje ránnáid
dahkan nu, danin go dál orru dat lusttuheapme ja nuoskivuohta (Brox:
1963: 13-14). Dát guoská vel eambbo olbmobáikkaiguin biebmamii
(gč. maŋŋelis).

Bissojogas leat geavahan veahá gáiskelasttaid máid bidje
dálveáziide. Heavušdakŋasa maid válde, ja dan atne buorren fuođarin
(NEG 21034 Børselv 1968). Eaibuleagis maid leat dálvái áhcon
gáiskelasttaid, seahkálaga eará vuovdesuinniiguin. Gáiskeruohttasiid
maid čulle giđđat. Juovvagáiski 949  adnojuvvui buoremussan, muhto
geavahedje maid eará gáiskkiid (NEG 21066 Eibydal 1968).

Horpmá950 čuhppe sirppiin 951  ja goikadedje. Sávzzat ledje váibmilat
dasa. Gáiskeruohttasiiguin leat unnán biebman Njávdámis, go doppe
ledje unnán stuora gáiskkit. Dološ áigge vušše heasttabáikkaid, ja
soames muitá maid ahte sávzzabáikkaiguin leat gusaid biebman. Lohket
vel olbmobáikkaiguin nai biebman, muitaluvvo 1968:s (NEG 21532
Jarfjord 1969). Lea váttis dadjat man olu galgá jáhkkit dása. Sáhttet
dušše leahkit bahás solžžat 952 , muhto nuppe dáfus leat dat
dovdosat máŋgga Davvi-Norgga guovllus. Seammaládje go
heasttabáikkaiguin ge, sáhttet smirezastit atnit ávkki obbaávdnasiin
olbmo báikkas (Brox: 1963: 14).

Gáiskeruohttasiid eai lean Ruovdavuonas ge geavahan heahtefuođarin,
go leat unnán stuora gáiskkit. Heasttabáikkaiguin leat jur veahá
biebman, ja "dološ áigge lohket suopmelaččaid vuoššan
olbmobáikkaid áppetgievnnis" (NEG 21532 Jarfjord 1969).

Dálbmeluovttas leat unnán stuora gáiskkit, ja danin eai biebman
gáiskeruohttasiiguin. Muhto Ráirus 953  dihte muitalit, ahte 1860-70
birrasiid čogge veahá gáiskkiid. Muhto dat lei dušše juoga máid jur
muite. Measta buohkat geain lei heasta, vušše heasttabáikkaid
(NEG 22284  Østre Talvik 1971). 1900 birrasiid atne heasttabáikkaid
lassifuođarin Álttás, muhto dat lei unnán. Álttá bajit guovllu ássit
ledje boahtán Tynsetas, Alvdalas ja Durnosleagis. Doppe bibme olu
oaivejeahkáliin. (NEG 2447 Øvre Alta. Čállán Alf Martin Jæger
11.11.1948).




































4. KAPIHTTAL

 Guolástusat


4.1SOAHTEGASKAÁIGI

Guolástusas lei juo álgán sullasaš ođastuhttima ovdáneapmi go mii
eanandoalus lei soahtegaskaáigge. 1905-20 áigodagas bođii oba olu
mohtordoaibma guolástusfatnasiidda, earenoamážit danin go dan
áigodagas oppalaččat ledje buorit ekonomalaš dilálašvuođat. Bohte
maid stáhta loatnaortnegat nu go Finnmárkkufoanda, mii buoridii
ruhtadanvejolašvuođa. Sihke almmolaš ja priváhta
ođastusdoaimmat 954  (nu go Det norske Selskap til Fiskerienes Fremme
(Norgga guolástusaid ovddidansearvi) ledje searvvis bidjame vuođu ja
váikkuheame guollefatnasiid nuppástuhttima.

Muhto soahtegaskaáigge šattai, nu go juo namuhuvvon, hui heajos áigin
guolástussii - go šadde heajos hattit, heajos guollejohtu ja
vealggáidupmi 955 . Dát dagahii ahte guollefatnasat fas veahá
primitiivaluvve - nappo šadde unnit fatnasat ja heajut doaibmi
bivdoneavvut. Nuppe dáfus šattai maid stuorit earru guollebivdiide -
ledje maid muhtumat geat álge eambbo ođđaáigásaš fatnasiiguin
bivdit. Earenoamážit šattai riddo- ja vuotnabivdiid gaskii mihtilmas
earru.

Finnmárkku heahtedilli, earenoamážit smávvafanasbivdiin, lei hui
oinnolaš 1933:s, dajai guolástusbearráigahčči R. Skotnes. Dása lei
guovddáš sivvan go eanas guollebivdiin eai lean ođđaáigásaš
fatnasat ja bivdoneavvut. Maŋimus jagiid čakča- ja dálvebivddut
ledje guhkkin ábis leamaš, ja dohko lei veadjemeahttun vuolgit smávva
fatnasiiguin (Gerhardsen 1944:11-12).

Pomorgávppašeami nohkan lei nubbi stuora vttisvuohtan lassin
guolástusaid rievdamii áhpebivdun: "Davvi-Norgga guolástusat leat
issorasat vaháguvvon go pomorgávppašeapmi nogai", čálii Skotnes
(ibid s. 12). Geassebivdu maid šattai unnit gánnáhahtti go
pomorgávppašeapmi nogai. Danin fertejedje eambbo bivdigoahtit dálvet,
go lei garraset ja váralaččat bargu, mii gáibidii buoret
bivdoneavvuid ja dagahii stuorit massinproseantta. Goappeš dát
áššit orrot čuohcán buot garrasepmosit vuotnabivdiide. Dasa lássin
sáhtte báikkálaš árttat ja áigi váikkuhan. Falkenberg čálii iežas
Lágesvuoniskamis ahte giđđadorskebivdu ii deaividan 1933-38
jagiid. Danin šattai siskkit Lágesvuona vuotnabivdiide earenoamáš
lossat máksit goluid, ja sidjiide gánnáhit vuotnadorski bivdit. Dán
guollebivddus ledje unnit golut, muhto dienas maid šattai
heajut. Eará bealli lei vel stáhta unnimusmearrehaddi. Dát hehttii sin
geain ledje unnimus gáibádusat (dás: Lágesvuona sápmelaččat)
vuolidit hattit, ja juobe veahá ge oažžut bursii: "Guollebivdit
ožžot juo duohtavuođas dan buot heajumus hatti dál, ja sidjiide lea
danin veadjemeahttun ovddeš ládje bággejuvvot vuolidit
hatti. Guolleostiide lea danin buoremus sis oastit guoli geat
eanemusat vuvdet (dás: riddoguollehámmaniid bivdit). Danin báhce
sápmelaččat dávjá čohkkát iežaset guollehivvodagain" (Falkenberg
1938:156-157).

Vuonaid ealáhuseallima mállet rivde go ii šat gánnáhan suhkat
guollebivdohámmaniidda, ja šadde eambbo bargagoahtit ruovttubivdduin
ja eanandoaluin. Lágesvuona sápmelaččaide lei guollebivdu
oaiveealáhusgeaidnun, ja sin "oapmedállu lei dušše čielgecaggin"
(ibid s. 71). Muhto ruovttubivdduin ii lean nu álki jođihit guliid go
ovdal, ja danin fertejedje eambbo eatnamiin bargagoahtit: "Veahá
lasihemiin oažžu dadjat ahte mearrasápmelaččat dál leat
šaddagoahtán eanandoallin", joatká Falkenberg (ibid s. 72).

Siskkit Lágesvuonas lohká son ahte dát dilálašvuođat dagahedje ahte
doppe šadde sápmelaččat geafit. Kolsrud gal dadjá ahte
Oarje-Finnmárkkus gal maid manne maŋos, muhto eai nu olu go
nuortalis. Olbmot ásse lagabus stuora gálvoguovddážiid ja lei olu
álkit gulahallat lulás go Lágesvuonas. Gávpeolbmát sáhtte danin
birrajagi oastit buot guliid máid olbmot bivde, earret geasset:
"Čoalmmi olbmuin lea danin dássedit ja buoret sisaboahtu go
omd. Lágesvuonas. Danin eai nohkkon 956  olbmot. Oppalaččat doaivvun
ekonomalaš dili buorránan, goit maŋimus jagiid. Dát oaidnu ii leat
nu go mun ipmirdan, dušše Čoalmmi hárrái, muhto dat ovddasta olu
Finnmárkku guovlluid mannolaga. Dát lea deaŧalaš ártan dasa go
olbmot dáppe birgejit veahá buorebut go nuortalis" (Kolsrud 1943:
139).

Maŋŋel ja go oppalaččat lei smávvafanasbivdiid birra sáhka,
dovddaha Gerhard M. Gerhardsen hui čuvges oainnu: Lei oalle olu
ruovttubivdu dahje smávvafanasbivdu gártniin, ruollafirpmiin 957 ,
merddiin 958 , liinnáin ja duorgguin olles riddogátti, ja dat ábuhii olu
beaivválaš birgejupmái, sihke guollebivdiide ja eará
riddoássiide. Smávvafanasbivdu lei maid earáhuvvan dan rájes go
bivdigohte borde- ja mohtorfatnasiiguin. Goitge lei dákkár bivdu gos
eanemusat atne unnit, rabas fatnasiid, "ja lei vuohki mii ii goasse
boarásnuva" (Gerhardsen 1946: I: 49).

4.1.1Lotnolas doaimmat

Soahtegaskaáigge oaivvildedje muhtumat ahte rittuid váttisvuođaid
čoavddášii eambbo ealáhuslonohallamiin, omd. berreše guollebivdit
oažžut eambbo eatnamiid.

Ásahushoavda 959  Skappel eahpidii 1929:s dán čovdosa:
"Guolástusguovlluin orru ain nu ahte lotnolas guollebivdu ja
eanandoallu čuohcá eanandollui. Dat olu eananjuohkimat maiddá
guolástus áiggiid čađa lea váikkuhan, leat dagahan olu eanandoaluid
mat leat nu smávvát ahte ferte oastit fuođđara biebmat ovtta dahje
guokte gusa" (ibid s. 86. Ártan su eahpádussii sáhttá leamaš go son
lei Hedmárkku stuoraeanandolliid sogas). 1938:s humai
Nuorta-Finnmárkku gaskaboddosaš fylkkaagronoma Håkon Dundas seammá
váttisvuođa birra. Son lei ovttaoaivilis dasa ahte lotnolasdoaimmat
sáhttet dagahit váttisvuođaid. Riddogáttiin ja sulluin lei
dábálaččat beare unnán gilvvehahtti eanan, ja šadde beare smávva
doalut. Dávjá ledje beare unnán láidumat 960 , ii ge lean álo nu álki
dinet doarvái eanandoaluin. Nuppe dáfus lei lotnolasdoaibma eambbo
dárbbašlaš Finnmárkkus go eanas eará báikkiin. Ekonomalaš
dilálašvuođaid geažil sáhtte vel áidnafidnoguolásteaddjit nai
beroštit eanandoalus. Dan guvlui orui ge manname, go
guollebivdohámmániin lassánii ođđagilvinberoštupmi ja
neavvun. Muhto dieđusge eai sáhttán eatnamiin bargagoahtit doppe gos
ii lean gilvineanan (ibid s. 90-91).

Porsáŋggus humai johttioahpaheaddji Kulsland sullásaččat,
áhpenuohtástanlávdegotti 961  eananbargiid jearahallama oktavuođas
1930-jagiin: Dat guokte ealáhusa "deavdiba ja heiveheaba
goabbatguoibmáseaskka álo nu heivvolaččat go vejolaš. Eai sáhte
dáppe dušše guliid bivdit eaige olbmot birge nu unnan eanandoaluin
go dáppe lea, jus guolástus ii attáše lassidietnasa" (ibid s. 98).

Samuli Paulaharju muitala omd. muhtun olbmá Báhkavuonas 962  bivdán olu
guliid ja njuorjjuid. Son ieš heŋgii guliid, ja guolleoastit bohte
vutnii viežžat daid. Sus ledje vel sihke sávzzat, gusat ja spiinnit
ja gilvvii buđehiid ja suinniid (Paulaharju 1935: 52. Mikko Lounonena
birra).

Sonja Westrheim lea iežas geassesajedutkmamis gávnnahan ahte áhpe- ja
vuotnabivdu lei deaŧalaš geassesaji válljemis. Muhto "go lea sáhka
das mii lei váldoártan geassesadjái mannamii rittuin, ii sáhte oktage
dadjat lei go dát obanassiige oaiveártan geassesadjái sirdimiidda"
(Westrheim 1978: 86).

Muhto dego Ruoššaluovttas 963 , gos geassesajit ledje jur
mearragáttes, lei earenoamážit luossabivdu mearas
deaŧalaš. Seammaládje lei Gáiddošjohgeassesajiiguin: "Máŋggas
geain doppe lei geassesadji, bivde luosaid lotnolasat. Ii lean
luossabáiki gal jur juste geassesajis, muhto dat lei gal lahka
meara. Muhtun jagiid manaimet árrat geassesadjái, go áhčči barggai
lotnolasat luossabivdduin", muitala muhtun Westrheim`
gulahallanolbmáin (ibid s. 199. Jearahallan H. Hansena, Joganjálmmis).

Stuorasáidi bođii juohke jagi Álttá Lákkovuonbahtii 964  ja eará
vuonaide. Dát sáidebivdu lei lotnolasbivdiide áigodatládjun, nu go
giđđaládju, muorjeládju, darfeládju jna. Go sáidi lei boahtán,
lágidedje "sáidebearráigeahču". Ledje máŋga nuohti ja buohkat
fertejedje veahkkin, sihke dievddut, nissonat ja mánát, go nuohti
galge geassit gáddái. Gáttis fertejedje lohkat guliid vai sáhtte
rehkenastit man olu lei nuohtte-, nissonolbmuid-, dievdolbmuid ja
bealleoassi. Maŋŋel go juohke bearraša oasi ledje rehkenastán,
suhke ruoktot guliiguin, čuomastit, čollet, jorgut ja heŋget
daid. Fertejedje doapmat, danin go sáidi sáhtii fas boahtit farggá
(Manns minne 1973: 75-78. Oluf Røde Langfjordbotn). Fylkkaagronoma
F. Nielsen gal deattuhii ahte "buot Finnmárkku fásta riddoássiin lei
guolásteapmi váldoealáhus". Ii ge lean vejolaš dálkkádaga geažil
nuppástuhttit dálá ássiid eanandollui, juogo váldo- dahje
áidnafidnun. Eai ge gávdnon guollebivdit geain lei eanandoallu
váldoealáhussan, earret soames siseatnaneanandoallit geat manne
giđđabivdui (Gerhardsen 1946: I. 98).

"Čáhcesullos ja Davvi-Várjjagis lei guolásteapmi eatnasiid
váldoealáhus. Sihke gávpot siste ja olggobealde lei eatnasiin okta
gussa dahje eambbo ja moadde sávzza. Muhto eanandoallu lei
lassiealáhussan Go heajus guollebivdu lei, šattai sidjiide nai heahti
ja vártnuhis dilli, nu go earasajes" (NEG 18816 Čáhcesullos ja
muhtunráje Davvi-Várjjagis 1964).

4.1.2Váldoealáhus

Guolásteapmi lei goitge deaŧaleamos ealáhus sihke riddosuohkaniin ja
olu vuotnasuohkaniin, dan vuohttá olbmuid cealkagiin, nu go
omd. Láhpis muhtun dajai: "Guollebivdu lea olbmuin meastá áidna
ealáhussan ja olbmot bivdet álohii" (NGO Loppa 1904 ja 1916: 43).

Dálbmeluovttas lei eanas olbmuin guollebivdu váldoealáhussan, "ja
muhtumat ellet dušše mearabivdduin ja meara nalde" (NGO Talvik 1905
ja lasáhus). Maiddái sii geat barge eanandoaluin, bivde guoli, earret
lájuid áigge. Nubbi deaŧalaš ášši lea ahte eanas beaivválaš
biepmu vižže mearas. Earret boazosápmelaččaid, elle eanas
Finnmárkulaččat ná.

Čoalmmi olbmuide lei áhpebivdu deaŧalaččamus ekonomivuođđu:
"Olbmuid birgejupmi vuolgá mearas ja mearabivddus", go sáivabivdu ii
dáidde goasse leamaš nu beare mávssolaš, čálii Kolsrud 1943:s
(Kolsrud 1955: 124).

Ábis lea guollevallji birrajagi, muhto muhtun áigodagaid leat muhtun
guollešlájat eambbo, ja hui olu guolit bohtet
Bárentsábis. "Guollebivdoealáhus lea ovddemustá daid duohken", čálii
son ja jotkkii: "Dorski ja sáidi ledje juohke jagi ja dat ledje olu,
ja danin lei daid ekonomalaš árvu hui oinnolaš. Sallit baicca lei
eambbo eahpesihkar. Muhto guollebivdu rievddadii hui olu ja dagai dan
dávjá vuorbespealusin 965  (ibid s. 124).

Soahtegaskaáigge ollii iešguđet čearddaid gaskaneasheiveheapmi hui
guhkás guolástusaid dáfus, goit muhtun guovlluin. Čoalmmi
sápmelaččat ledje 1700-jagiid rájes birgegoahtán guollebivdduin, ja
dat lei šaddan sin deaŧaleamos ealáhussan. Kolsrud oaivvildii ahte
nu lei danin go dáččat lassánedje ja eambbo gulahallagohte
mearrasápmelaččaiguin. Dáinna lágiin šattai sápmelaččaide
gánnáhahttin: "Dáččain sii leat bivdoneavvuideaset ožžon, ja
dáččain sii leat oahppan bivdit daiguin. Guollebivddus,
bivdoneavvomálles ja bivdovuogis ii dáidde dál vuhttot makkárge
earenoamáš sámi hápmi. Eai báljo rievdda dábálaš heajutbirgejeaddji
olbmuin Oarje-Finnmárkku rittuin. Jus lea erohus, de ferte leahkit
ahte dáččaide dábálaččat šaddá guollebivdu eambbo vuoitun",
oaivvildii Kolsrud (ibid s. 124).

Dát orru veahá ártet go dáččaid lohku han unnui Finnmárkkus
1700-jagiin. Dáčča bivdu lei hui ovttageardán dalle, eai ge
mearrasápmelaččat lean maŋŋelis. Bivdoneavvuin ja vugiin ledje
maid veahá erohusat. Nu goit lei Porsáŋggu-Davvenjárgga guovllus
(Hanssen 1986: 148-149).

Maŋŋelis 1800-logus ja earenoamážit maŋŋel 1900 lea leamaš garra
báidnin, máid muhtun muddui sáhttá čilget riddo- ja vuotnabivdiid
ekonomalaš erohusain. Riddobivdiin, geat ledje eanas dáččat, lei
olu buoret vejolašvuohta ruđa dinet go vuotnabivdiin. Sis ledje
danin, nu go juo namuhuvvon, sihke stuorit fatnasat ja buoret
bivdoneavvut.

4.1.3Nuppástuhttin mohtordoibmii ja jahkodatbivdui 966 

Mohtor- ja bordefatnasiid ovdáneapmi váikkuhii bivdovugiide sakka:

1. Šattai olu buoret vejolašvuohta bivdit birrajagi. Nils Kolle atná
1. nuppástuhttima rabas fatnasiin mohtorfatnasiidda mearrideaddji
1. ártan dan suorgáseami doaimmas mii álggii 1900 birrasiid, ja mii
1. bohciidahtii birrajagebivddu (Fiskerinæring og lokalsamfunn 1982:
1. 32. Gč. Kolle: "Omlegging av loddetorskefisket fra kyst- til
1. bankfiskeri i mellomkrigstida, og hvordan dette påvirket deltakende
1. fiskere fra Finnmark." Bergen 1979 (Šáksadorskebivddu
1. nuppástuhttin riddobivddus áhpebivdui soahtegaskaáigge, ja movt dát
1. váikkuhii Finnmárkku oasálasti guollebivdiide)).

2. Ođđa fatnasiiguin máid geavahišgohte, šattai vejolaš eambbo
2. johtit ja áhpelis bivdit. Omd. álggii áhpebivdu Svalbárddas ja
2. Bjørnøyas 1920-jagiin vaikko ain ledje unnán fatnasat stuoribut go
2. 40 juolgemihtu 967 .

3. Ođđa, divrras bivdoneavvut gáibidedje ealáhuskapitaliserema.

Máŋggat sorjjakeahtes gáldut (ee. NOS Fiskeristatistikk og
Folketellingen 1900 (NOS guolástusstatistihkka ja 1900 olmmošlohkan),
duođaštit ahte čakča- ja dálveguollebivdu šattai eambbo
mávssolažžan jahkečuođi molsuma birrasiid. 1904:s čállá
kapteaidna Mamen Sállannuoris ahte juohke bargoolmmái searvvai daidda
guolástemiide, mat ledje jur birrajagi. Vuonain bivde vuoššanguoli
ja veahá vuovdinguoli. Bivde dorski, sáiddi, lákku ja loahka 968 .
Juvssu eai bivdán nu olu go das lei nu unnán árvu. 1906:s juo moittii
Sállannuori sátnejođiheaddji Mamena oainnuid: Olbmot bivde birrajagi
- vuonain maid. Vuotnabivdu lei maid gávpeguollebivdu, ja olu
olggobealolbmot bivde maid. Juksu lei gávpeguolli seammaládje go dat
eará guollešlájat (NGO Sørøysund 1 904 : 25 ja lasahus 1906: 4). Ii
goabbáge namut dan ahte guollebivdi ain lei oanehaš meara nalde,
ee. fatnasa sturrodaga geažil. Smávva mohtorkeahtes fatnasiiguin
fertejedje guollebivdit vel vuona bivddidettiin nai, eambbo vuhtii
váldit dálkki, go maŋŋel go mohtorat šadde dábálažžan.

Muhto goalkin sáhttevel smávva fatnasiiguin nai suhkat oalle
viidát. Muhtun Riehppovuonolmmái sugai firpmiin ja liinnáin, sihke
ruovttuvuonas ja Sállana, Jealmmeseaju, Iččáha ja Máhkarávjju
buohta: "Twice I rowed to Hjelmsøy in quiet weather, nearly twenty
(Norwegian) miles" (guovtte geardde mun suhken Jealmmeseddjui goalkin,
sullii 20 norgga beanagullama) (Nesheim 1949: 148. Anders
Monsen). Earret dálkki vuhtii váldima, ádjánedje maid oba olu guhkit
go mohtorfatnasiin livčče ádjánan. Dát váikkuhii nu ahte guollebivdi
lei eambbo čadnon muhtun guollebivdohámmanii stuora áigodatbivdduid
áigge. Dan sadjái go čuvvodit guoli, fertii son vuordit dan. 1920 ja
1930 olmmošlohkamiid vuođul lei čielga, muhto ii relatiiva
lassáneapmi olmmošlogus geain guolásteapmi lei váldo- dahje
lassiealáhussan (dievdduin badjel 15 jagi) soahtegaskaáigge. Relatiiva
maŋosmannama ártan ledje eambbo ođđaáigásaš ja áigeguovdilis
doaimmat nu go gávpi ja industriija.

Ánnejogas ja Čáhcesullos ledje kvenat ovddasmannin guollefatnasiid
ođasteamis. 1906:s bohte vuosttaš govda, coages bordefatnasat 969 
Ánnejohkii ja guokte jagi maŋŋel bođii 25-30 juolgemihtu guhku
smávvaskeittá970. Čáhcesullui bohte vuosttaš mohtorskeittát 1907:s,
ja Ánnejohkii 1913:s. Buot ođđa eaiggádat ledje kvenat. Fatnasiid
ruhtadedje ee. seastinbáŋkku loanaiguin. Mohtorfanasbivdiide ii lean
nu go eará guollebivdiide "dálki stuora hehttehussan bivddus. Sii
manne riddoguovlluide ja vuvde guoli sutnje gii eanemus
mávssii. Gaskkat eai lean šat makkárge hehttehussan" (NEG 14324
Vestre Jakobselv (sullii 1960)). Gulahallanolmmái: Hjalmar Garnæ ja
earát. Ottelin osttii vuosttaš 25-30 juolgemihtu stuoru smávvaskeittá
ja Edvard Henninen vuosttaš mohtorfatnasa Ánnejogas).

1912 rájes ledje eanas stuorit guollebivdiin Čáhcesullo guovllus
mohtorfatnasat. Dábálaččat ledje máŋga eaiggáda (dávjá
vieljažagat), danin go okta olmmái ii ruđalaččat nagodan
mohtorskeittá háhkat. Ovdal ledje eanas vuonaid bivdán, muhto go
skoavdefatnasat bohte, bivdigohte muhtumat guollebáikkiin Várggáid
olggobealde, ja jávke máŋga beaivve. Stuorit ja buresdoaibmi
fatnasiiguin šattai dát dábálažžan. Oallugat maid lonuhedje
dađistaga vel stuorit mohtoriidda: "Sin mielas šadde álgomohtorat
beare unnit bisánkeahtes bivdui, ja áhpeguollebáikkiide" (NEG 18816
Čáhcesuolu ja muhtun muddui Várggát 1964. Gulahallanolbmát: Hans
Pedersen, Georg Dahl, T. Olsen).

Fálesnuoris lei gávpeolbmás Buch`as vuosttaš mohtorfanas 1910
birrasiid. Bohte jođánit eambbo mohtorfatnasat, ja buohkat bivde ábis
ja rittuin, liinnáin ja firpmiin, ja bivde maid áhkalaggá. Sii oste
mohtoriid iežaset ruđain ja báŋkoloanain. Máŋgii serve eanebut
dákkár oastimii. Danin go "suohkanis ii lean dakkár dilálašvuohta
ahte sáhtii veahkehit" (NEG Kroa gård, Fálesnuoris 1960
birrasiid. Gulahallanolmmái: Karl Svendsen ja earát).

Dávjá bivde liinnáin guhkkin ábis. Áhpedorskebivdu liinnáin
álggahuvvui Bjørnøya áhpeguollebáikkiin 1925:s ja áhpeguollebáikkiin
Svalbárdda oarjjabealde 1934:s.  Muhto eai lean galle Finnmárkulačča
searvvis dán bivddus, 1939:s dušše 9 fatnasa. Nuppe dáfus ledje mihá
eanebut geat bivde áhpeguollebáikkiin lagabus gátti, Finnmárkku
davábealde ja nuorttabealde. 1920-jagiin bivdigohte maid snoranuhtiin
Finnmárkkus. Muhto áhpenuohtásteapmái gal lei garra
vuosteháhku. Miessemánu 13. b. 1908 juo bođii bodnenuohtástan 971 -
(áhpenuohtástan-) gielddus (Iversen nr. 3-1937: 55). Suoidnemánu
16. b. 1936 gaskaboddosaš bodnenuohtástanlágain 972  (man sadjái bođii
njukčamánu 17. b. 1939 áhpenuohtástanláhka 973 ) gildojuvvui
ee. fievrredit guliid gáddái, máid áhpenuhtiin ledje bivdán dihto
mearraguovllu 974  olggobealde (ibid s. 62 ja Fiskets gang nr. 20-1946:
233).

Áhpedorskeáigodat 975  lei golggotmánu loahpas njukčamánu lohppii dahje
cuoŋománu álgui. Dalle álggii giđđadorskebivdu (šákšabivdu): "Dat
oalle olu Finnmárkku birrajagi guollebivdit, bivdigohtet eará
dakkaviđa go giđđadorskebivdu nohká, stuorimusat bivdigohtet sáiddi
snoranuhtiin, mii lea sakka ovdánan 1930-jagiin. Sáidebivdu nohká
golggotmánu-skábmamánu." Earát jotke liinnáin ja iešguđetlágan
gárdnebivdduin, dahje smávvafálesbivdduin (Gerhardsen 1946 I: 60).

 Tab. 4.1: Giđđadorskebivddu oasálastin 1937:s ja 1950:s:


    Rabas fatnasat Rabas mohtorfatnasat Bordemohtorfatnasat mohtora
    haga

FatnasatOlbmátFatnasatOlbmát Fatnasat Olbmát 1937 2130 5099 616 375
1328 7599 1950 332 721 372 1166 1445 7850

Gáldu: NOS Norges fiskerier 1937, 1950. Dáin loguin leat visot Norgga
guollebivdit ja fatnasat.

Ovdalaš áigge ledje oallugat ieža ráhkadan bivdoneavvuid ja muhtun
muddui maiddái fatnasiid. 1800-logu maŋit oasis oastigohte sii
bivdoneavvuid. Riehppovuonas muitaluvvo ahte ovdal jahkečuođimolsuma
ledje olbmot ieža botnán fierbmeárpu ja ledje geavahan gaskkas- ja
leaibegávvaliid 976  ja geđggiid vuodjudeapmái. Sii ráhkadedje maid
unnit fatnasiid mat ledje smávva johkafatnasiid sullii. Maŋŋel ja
gitta maŋimus soađi maŋŋelii, oste sii durrojuvvon 977  fatnasiid
Álttás. Soahtegaskaáigge eai ráhkadan eará bivdoneavvuid go vuokkaid
boares ruovdeávdnasiin máid derpe heivvolaš assodahkii. Dasto
buoššudedje 978  daid livssiin 979  (Nesheim 1949: 152).

Vuosttažat geat Álttávuonas bivdigohte luosaid gáidánuhtiiguin, ledje
Lulli-norgalaččat. Muhtun Dálbmeluovtta olmmái muitala ahte su
áhčči osttii sis nuhtiid 1920 birrasiid. Sus ledje gitta 8
nuohttedoalu - muhtumat iežas eaiggádan luossabáikkis ja muhtumat
stáhta eaiggádan luossabáikkis: "Son lei alcces sihkkarastán dakkár
šiehtadusa ahte maŋŋel šadde su lotnut olggos" (NEG 22329 Østre
Talvik 1971).

4.2ÁIGI MAŊŊEL SOAĐI

Dat mállet mat vuhttojedje ovdal soađi, nannejuvvojedje vel eambbo
maŋŋel soađi: Mohtordoaibma, lotnolasdoaimma nuppástuhttin
áidnafidnoguolásteapmái/ váldofidnoguolásteapmái ja
čoahkkeásaidupmi. Dan oaidnit tabeallain vuollelis.

Tab. 4.2: Guollefatnasiid čoahkádus 1948-75:

194819611974 Stálleskoavdefatnasat 0 10 45 Muorraskoavdefatnasat 950
1395 1011 Rabas mohtorfatnasat 248 1974 2276 Fatnasat mohtorhaga 65 1
0

Gáldu: Kunnskapsforlagets Leksikon bd 4 1979: 277

Tab. 4.3: Áidnafidno-/váldofidno-/lassifidnoguolásteddjiid lohku
1951-71:

ÁidnavirgiVáldovirgiLassivirgiOktiibuot 1951 2414 3831 1642 7887 1971
1752 932 721 3405

Gáldu: Finnmark 1979: 338

Tab. 4.4: Fatnasiid juolgemihttosturrodat 1960-75

6 3030-3940-5960-996 100Oktiibuot 1960: 2421 341 235 36 9 3042 1975:
2827 266 164 41 34 3332

Gáldu: Finnmark 1979: 337

Vaikko guollebivdiid ollislaš lohku lea beliin unnon dán áigodagas,
lea mohtorfatnasiid lohku lassánan sakka. Lea ovddemustá ođđa
teknologiija ovdáneapmi mii lea buoretdoaibmin ráhkadan bivdoneavvuid,
fatnasiid ja doalu. Olbmot juohke fatnasa nammii leat danin unnon. Mii
oaidnit guokte ovdánanmálle 1970 rádjái. Ovtta- ja guovtteolbmo
šárkkat 980  leat lassánan, ja nu leat maid áhpenuohttunfatnasat ja
snoranuohttunfatnasat 981 . Gaskastuoru fatnasiid lohku gal baicca lea
unnon (Finnmark 1979: 337-339).

Čuovvovaš cealkka govvida servodaga maŋŋel soađi vel
čielgaseappot go Finnmárkku servodaga ovdal soađi: "Guolásteapmi lea
buot deaŧalaččamus ealáhusvuođđu dán báikki olbmuide" (Mehamn
1969: 6).

Omd. lea Muosát čielga guolástussuohkan gos leat olu ja aktiiva
fatnasat. 1958:s ledje doppe 122 skoavdefatnasa ja 86 rabas fatnasa,
ja dain lei oalle oanehis mátki guollebáikkiide (Schei-komiteen =
Scheilávdegoddi 1960: 43).

Sállannuoris lei 4-5 nauttalaš miilla 982  lagamus áhpeguollebáikkiide,
ja dábálaš mohtorskeittáin ádjánii 2-3 diimmu bivdobáikái (Myhre
1957: 54).

Schei-lávdegoddi celkkii 1960:s Muosáha ealáhuseallima mannolatvuogi
birra ahte ledje veahá šibihat, muhto šibitdoallu lei nohkagoahtán
maŋimus áiggi (Schei-lávdegoddi 1960: 43). Davvenjárggas ii namut
lávdegoddi obanassiige eanandoalu ealáhussan. Porsáŋggus gal ledje
eanandoallu ja guolásteapmi váldoealáhussan. Eanandoalut ledje
dábálaččat smávvát, muhto ledje oalle buorit
gilvinvejolašvuođat. Eanandoallu lei ovdáneame, muhto guollebivdu ii
gal lean "beare nanus suohkanis" (ibid s. 49).

Guollebivdu šattai eambbo olggutriddobivdu go ovdal. Siskkit
vuotnaguovlluin bargagohte dađistaga eambbo eanandoaluin, ja doppe
lei ge lotnolasdoaibma seilon buoremusat. OMD. lei guolásteapmi
váldoealáhus Davvesiiddas: "Dát lea áidna ealáhussan olggut
guovlluin". Muhto siskkit guovlluin lei eanandoallu ovdánišgoahtán,
ja doppe ledje lotnolasdoaimmat (ibid s. 54).

Soađi áigge lassánišgohte dađistaga áidnafidnoguolásteaddjit
Sállannuoris, ja soađi maŋŋel manai vel čielgaseappot dan
guvlui. Stuora fatnasiin fertii dássedit bivdit birrajagi jus galggai
gánnáhit. Áidnafidnoguolásteaddji lei ge gaskamearálaččat 32 vahku
bivddus. Váldofidnoguolásteaddji sullii 19 vahku, ja
lassiguolásteaddji dušše 8 vahku bivddus (Myhre 1957: 54).

1950 olmmošlohkama mielde elle 1369 olbmo guolástemiin ja bivdduin
Sállannuoris. Muhto lotnolasdoaimmat eai lean áibbas nohkan, danin go
75:s barge dasalassin eanandoaluin. Muhto fertejit leamaš eanebut
geain lei goit eanandoallu lassiealáhussan (geahča vuollelis). Ii
leat čielggas man oallugiin ledje eará doarjjaealáhusat (ibid s. 54).

Sállannuori ealáhuseallin lei nappo unnán
differensierejuvvon. Earenoamáš headjuvuohtan doppe lei (nu go muđui
Finnmárkkus), ahte ealáhuseallin lei eambbo áigodagaid mielde go
muđui Norggas. Eai lean dušše guollebivddus áigodagat. Maiddái
eanandoalus ja eará ealáhusain ledje áigodagat, nu go huksen- ja
rusttetealáhusain (áigodagat ledje maid oaneheappot go muđui
Norggas): "Lotnolaseanandoallu geasset ja guolásteapmi dálvet lea hui
dábálaš, ja orrot bures geavaheame bargonávccaid dáinna lágiin. Muhto
duohtavuođas šaddá olu joavdelasáigi go galget lonuhit bargonávccaid
ovtta doaimmas nuppi doibmii máŋgga geardde jagis. Dasalassin lea
maid oalle olu bargguhisvuohta ja oalle olu joavdelasáigi (ibid
s. 51).

Álggos ii báljo rievdan ássanmálle ođđasishuksenáigge 983  (dađistaga
rievddai dát sakka). Vaikko muhtun guollebivdohámmanat báhce ávdimin,
de lei goitge dábálaččat seammá ássanmálle go ovdal soađi. "Muhto
okta rievdadeapmi čuovui ođđasishuksema. Olu guollebivdit geat
ovdal soađi barge lotnolasat guolástemiin ja eanandoaluin, šadde dan
áigodagas huksen-, rusttet- ja industribargin" (Fiskerinæringa i
Finnmark 1977: 13).

Eiseválddit maid čielgasit sávve ahte guollefatnasat galge
nuppastuvvat eambbo áhpebivdofanasveahkan mas ledje eanas smávva
áhpenuohtástanfatnasat. Guolleoastit berrejit danin bargat eambbo
stuora, guovddáš rusttegiid badjelii gos lea máŋggalágan
buvttadeapmi. "Dárbbašuvvui ávkkálaš ássan dán čađahit" (ibid
s. 13. Gč. maid fylkkamánni Hans Gabrielsena FFF:s 1948: ášši 21:
"Jus Finnmárku galgá birgehit iežas máilmmemárkana gilvvus, ferte olu
garraseappot rahčat jođánit ja gánnáhahtti vugiin ođastit ja
viiddidit sihke bivdofatnasiid, buvttadanrusttegiid ja olgoriikii
vuovdima". Gč. maid Innst. 1956: 48: 1947` dorskebivdolávdegoddi lei
ávžžuhan háhkat stuorit guollefatnasiid. Muhto dát ii livčče
vuotnabivdiide ávkin, oaivvildii Sámelávdegoddi).

Suohkansiskkaldas čoahkkanandoaibma 984  lei guhká juo leamaš, vaikko
čoahkkanandoaibma mannagođii sakka jođáneappot maŋŋel
soađi. Mohtordoaimma váikkuhussan "lea šaddan nu ahte
hámmandilálašvuođat ja guollebivdohámmana guovddáš sajádat
riddoruvttu 985  johtolaga ektui lea deaŧalaččat go lagamus johtolat
guollebáikái. Dát mannolat lea maid nuppástuhttan Muosát gieldda
ássama nu ahte Ávanuoris 986  lassánedje olbmot sakka eambbo go muđui
suohkanis." (Flf 1952: 339-340).

Maŋŋel soađi mannolahkii lea guolástanrájiid viiddideapmi
mihtilmasvuohtan. Ovdal sáhtte ábi lohkat gurremeahttumin, ja sáhtte
danin čuovvut moadde álkis vuođđojurdaga: Ii oktage eaiggáduššan
guolleriggodagaid, ja nappo lei buohkain friddja lohpi bivdit. Muhto
ođđa, buresdoaibmi bivdoteknologiijain ja buoret guollejođuin
šadde dát vuođđojurdagat váralažžan guolleriggodagaide (Finnmark
1979: 335).

Seammaládje go muđui nai go Finnmárkku luondduriggodagat vátnot,
sávve ráfáiduhttima dahje várret guliid dušše báikki
olbmuide. Dákkár evttohusat leat maid ovdal soađi leamaš. omd. go
háliidedje snoranuohttungildosa Finnmárku vuonaide. Dán evttohii
Fálesnuori álbmotčoahkkin 1923:s (FFF 1923: ášši 18, s. 62-64).

Áhpenuohttun suhttadii olbmuid earenoamážit, ja bohciidahtii
garžžidangáibádusaid mat eai galgan gustot dušše gáddegurrii,
muhto áhpeguollebáikkiide maid. Fylkkamánni Hans Gabrielsen celkkii ge
1948:s: Olgoriikka áhpenuohtástanfatnasat leat olu bivdán jur min
lagamus áhpeguollebáikkiin, vahágin Norgga guollebivdiide (FFF 1948:
ášši 54, s. 236).

 







































5. KAPIHTTAL

Muorjjit/luopmánat ja borramuššattut



5.1SOAHTEGASKAÁIGI

Dálbmeluovtta 1905 NGO` topográfalaš iskamis čuožžu: "Luopmánat
leat - buriid jagiid valjit - eanas jekkiin, ja goitge eai lubme gosge
duođi eambbo" (NGO Talvik 1905, s. 52).

Eananmihtideaddji jurddašii árvvusge vuosttažettiin luopmána
gávpeárvvu birra. Earret muhtun stuora luomejeaggeeaiggáda
Dávdnesálas 987 , eai geavahan murjjiid/luopmániid nu gánnáhahtti ládje
ovdal go 1930-jagiin. Muhto 1938/39 dálvvi vuođđuduvvojedje
omd. máŋga báikkálaš lubmensearvvi Finnmárkkus (Ytreberg 1959: 2).

Gáldut leat gal ovttaoaivilis ahte olbmot čogge murjjiid/luopmániid
ruovttudollui, muhto eai leat ovttaoaivilis das man deaŧalaččat dat
ledje ekonomalaš oktavuođas jahkečuođi molsuma birrasiid,
ee. Porsáŋggus (Hanssen 1986: 239. Gč. maid ámttamánnidieđáhusaid
1886-1890: 26 ja 1896-1900: 44). Kaptein Mamen oaivvildii 1904:s ahte
muorje-/luomečoaggin ii addán makkárge dietnasa Sállannuoris. Muhto
1906:s logai sátnejođiheaddji ahte murjen/lubmen attii oalle olu
boađu (NGO Sørøysund 1904: 30 ja lasáhus 1906:6). Helland duođaštii
dan seammá jagi: "Várra leat vuovdán sullii 10 hl. luopmániid
jahkásaččat" (Helland 1906 III: 224). 1911-15 ámttamánnidieđáhusas
daddjo: Muhtun guovlluide lei murjen/lubmen hui deaŧalaš (Amtmann
1911-15). Nu lei earenoamážit Porsáŋggus, Davvesiiddas, Unjárggas ja
Mátta-Várjjagis. Heajos johtolatvejolašvuođat várra ledje ártan dasa
go siseatnansuohkaniin ii lean seammaládje.

Murjema/lubmema ekonomalaš deaŧalašvuohta goitge lassánii sakka
maŋŋel 1900. Omd. lohke sihke NGO-raporttat ja Helland ahte 1900
birrasiid eai oba lean ge luopmánat gávpegálvun Buolbmágis (Helland
1906 III: 445 ja NGO Polmak 1886-1904 kap. Næringsveie og Industri
(ealáhusat ja industriija)). 50 jagi maŋŋel muitalii Eidheim
alddiineaset leamaš oalle buriid lassidietnasiid, guhkit áigge
vuollái (Eidheim 1958: 36).

Luopmánat dáidet danin unnán geavahuvvon, go eai leat sihkkarat juohke
jagi, eai ge leat nu stuora hivvodagat. Čáhppesmuorjjit baicca leat
olu geavahuvvon, vaikko dain leat olu unnit vitamiinnat ja
minerálat. Subarktalaš 988  guovlluin, omd. Ruonáeatnamis ja Islánddas,
leat čáhppesmuorjjit guhká geavahuvvon
ruovttudoalus. Mearrasápmelaččain dáidá čáhppesmuorji leamaš
dábálaččamus muorješaddu dássážii. Suvramielki seaguhuvvon
čáhppesmurjjiiguin lea árbevirolaš mearrasámi biebmu. Daid čogge
čakčat, ja seaguhusa bidje olggos go galmmii. Galmmasnaga riibbai
dat biebmu dálvvi (Hanssen 1986: 237-239). Helland muitala ahte
boazosápmelaččat borre luopmániid ja mielkki seammaládje (Helland
1906 II: 193).

Čoalmmis ledje unnán sihke sarrihat, luopmánat ja
joŋat. Čáhppesmuorjjit gal ledje juohkesajes, ja dan seaguhedje
ee. vuoivasiin ja borre guliin. Kolsrud gohčoda dan "herskon"
(Kolsrud 1943: 161). Lágesvuonas orrot mearrasápmelaččat leamaš
váibmileappot čáhppesmurjjiide go eará murjjiide. "Eai sii čoaggán
alcceseaset eai sarrihiid eai ge eará murjjiid, mat ledje valjit
vuonaid birra" (Falkenberg 1938:75).

Čáhppesmurjjiid soitet danin čoaggán ovdalii eará murjjiid, go dat
riibá olu buorebut go omd. sarrihat. Muđui lea váibmilvuohta maid
eambbo mearrideaddjin go doaivut máŋgii. Kvenaid eai loga leamaš nu
váibmilin mearalottiide, mearalottimoniide ja gáiccamielkái, ja
Guovdageainsápmelaččat fas eai leat rievssahiid borran (NEG 21127
Kautokeino 1968).

Čielgasit dáččaguovlluin orrot dálá dábálaš muorješlájaide
leamaš hui váibmilat, earenoamážit luopmániidda. Kamøyværas 989 
muitaluvvo: "Čogge sarrihiid, joŋaid ja luopmániid máid ráhkadedje
riibanládje dálvái" (Ivar Iversen 1987).

"Iežan mánnávuođas muittán earenoamážit ahte ávžžis ja duoddaris
ledje olu luopmánat ja sarrihat, ja muhtun báikkiin dat ledje juo
earenoamáš olu." Lassin guolásteapmái lei vel šibitdoallu, ja dainna
lágiin "birgejedje olbmot bures čielga luondduruovttudoaluin dakkár
jagiid go ruhta lei vánis" muitaluvvo Donjevuonas (Mehamn 1969:
8). "Muhtun Ráiru olmmái čokkii hui olu luopmániid
Suoidneleavššis 990 , vuovdinváste. Ovdalaš áigge lei dat dábálaš,
muhto dál (1987) čogget dušše alcceseaset" (Sverre Eilertsen 1987).

Láhpis "leat olu muorješlájat, eai ge leat unnán luopmánat ge. Buriid
luomejagiid čogget máŋggaid čuđiid kiluid", čállá Gamst (Gamst
1967: 17). Olbmot eai čoaggán dušše murjjiid, muhto maiddái
borramuššattuid ja urtasiid 991 . Lágesvuonas čogget
mearrasápmelaččat olles juopmo 992 hivvodagaid main vušše
máli. Čoalmmis maid borre juomu. Daid čogge gihpuide, botnje
smávisin ja gazze gusamilkkiin ja gáiccamilkkiin. Earenoamážit
čakčat borret bierggu ja guoli searvvis iešguđet lágan
šattuid. Eai sii geavahan šaddoávdnasiid ollásit, ee. kárveniid 993 
borre unnán dahje eai oba ge. Muhto olbmot manne Stierdnái boskkaid
čoaggit, mat doppe leat hui olu. Ruohttasa eai geavahan, muhto
lasttaid goikadedje sávzafuođarin. Gohččira 994  gárvvihedje ja dasto
borre dan njuoskkasnaga varas, vuššon guliin ja
guolevuoivasiin. Boskkaid fertii árrat čoaggit, ovdal go dat dipme.

5.2ÁIGODAT MAŊŊEL SOAĐI

Muorje-/luomečoaggin lei deaŧalaš maiddái soađi maŋŋel, muhto
1950-jagiin boahtegohte olggobealolbmot giliide gilvalit riggodagaid
nalde.

Luomečoaggin lea lájuiguin oktanis, suoidnemánu loahpas borgemánu
álgui. Omd. lei Mázes nanu dáhpin ahte ii oktage lubmegoahtán ovdal
lájuiguin gerge. Muhto 1960 birrasiid eai šat čuvvon dán dábi nu
čielgasit, ja olbmot lubmejedje lájuid áigge. Jus fásta ássit galge
vuordit dassážii go gerge lájuiguin, de eai livčče ráđđen ovttage
luopmána, go romsalaččat ja riddosuohkanássit čoaggigohte olu ovdal
go luopmánat ládde (Steen 1963: 106-107).

Eidheim` cealkka muitala ahte luomi lei deaŧaleamos muorji: "Go
porsáŋgulaččat hupmet murjjiid birra, de oaivvildit ovddemustá
luopmániid" (Eidheim 1958: 36). Daiguin leat olbmot bures lassin
dinen. Buriid luomejagiid manne measta buohkat lubmet. Gilli lei
guoros, go lei hoahppu. Luopmánat leat jur guokte vahku
čoakkehahttit, ja dávjá lea guhkki jekkiide. Muhtun báikkiin šaddet
luopmánat oalle sihkkarit juohke jagi, ja Suoma bealde maid čogge olu
suoidnemánu loahpas gitta borgemánu gaskkamuddui.

Nu go juo namuhuvvon, de ledje muorjjit/luopmánat deaŧalaččat
beaivválaš borramuššan. Ledje nu deaŧalaččat ahte heajos
luomejagiid čogge dušše alcceseaset, muitala Eidheim. Čakčat
čogge maid veahá joŋaid alcceseaset (ibid s. 36).

"Muorjjit, earenoamážit luopmánat, leat deaŧalaš
borramušat. Riddoguovlluin, gos eanas boazosápmelaččain lea
geasseorohat, eai dábálaččat leat nu olu luopmánat go
siseatnamis. Danin mannet boazosápmelaččat, earenoamážit
nissonolbmot, siseatnamii lubmenáigge" (Dieđut 1979: 29).

Steen čálii ahte Mázes čogget olu joŋaid buriid muorjejagiid, sihke
ruovttudollui ja vuovdinváste. Joŋaid čogge maŋŋi čavčča, dávjá
dassážii go borggai. Joŋat dárbbašit goit ovtta buolašija. Čogge
maid sarrihiid ja jierehiid 995 . Lubmedettiin dávjá firbmo vel
rávddu 996  duottarjávrriin. Dávjá manai olles bearaš meahccái, lávuin,
noađđeheasttain dahje traktoriin ja traktorskearruin. Beaivet
lubmejedje ja eahkes suhppo firpmiid (Steen 1963: 107).

Lubmen sáhtii leahkit buorre lassidienas, jotkkii Steen. Buriid
luomejagiid sáhtii okta bearaš čoaggit 2-300 kg 4 gitta 7-8 kruvdnui
kg:i. "Muhto luomejagit ledje hui eahpesihkkarat" (ibid s. 103).

Eidheim maid deattuha ahte lubmen, nu go rievssatbivdu ja luossabivdu
nai, lei "hui rievddadeaddji dienasgáldu" (Eidheim 1958: 36). Omd. lei
1950 vánes jahki, ja 1951:s maid ledje hui unnán luopmánat. 1952 gal
baicca lei measta buoremus luomejahki obanassiige, ja vuvde 50-60
tonna 5 kr kg suohkana gávpeolbmáide. 1953:s vuvde 40 tonna hálbbibui
(3.50-4 kr. kg) go eará báikkiin Norggas maid ledje olu
luopmánat. 1952:s čogge eanas ruovttudoalut 2-300 kg:s gitta 4-500
kg:i. Moadde mánnájoavkku bukte badjel 1000 kg. Neaktá olun, muhto go
juohká sisaboađuid buot jagiide, de ii šatta jahkásaš dienas beare
olu (ibid s. 36).

Finnmárkku Eanadoallosearvvi (Finnmark Landbruksselskap)
jahkedieđáhusain maid deattuhuvvo ahte jagit ledje
iešguđetláganat. Omd. lei 1952 hui buorre muorjejahki, earenoamážit
luopmániid dáfus. Sáddejedje olles luomehivvodagaid lulás
riibadahttinfabrihkaide 997 , ja luomečoggiin lei olu dálvviluomi. 1954
luomejahki ges lei "arvat heajut go gaskamearri". Nuppe dáfus ledje
eambbo joŋat ja sarrihat go dábálaččat (Landbruksmelding 1954: 16).

5.3RESURSSAVÁTNIVUOTNA LASSÁNA

 "Ledje valjit muorjjit buot giliolbmuide, ja eatnasat čogge
 alcceseaset luopmániid, joŋaid ja sarrihiid, muhtumat maid
 vuovdinváste. Eanas muorjjit ledje stáhta eatnama nalde, ja buohkain
 lei friddja lohpi čoaggit", čuožžu 1978 Finnmárkku čielggadusas
 (NOU 1978 18 A: 186).

Buohkain lei friddja čoagginlohpi, ii ge lean, dahje lei unnán
ipmárdus, čoaggima gáržžidanevttohusaide. Nu lei
ee. čurročoaggimiin. Easkka 1930-jagiin nuppástuvvagohte
oaivilat. Olbmot oaivvildedje priváhta eatnama murjiid gullat
eananeaiggádii, guhte várjalii ovddemustá luomejekkiid. Joŋaiguin ja
sarrihiiguin ii lean nu váralaš.

Maŋŋel soađi lea dilli rievdan heajut guvlui, dadjá seammá
čielggadus: "Eatnasat oaivvildit dál arvat unnit murjjiid go soađi
ovdal, vaikko álo leat muorjejagit rievddadan jagis jahkái. Leat olu
garraseappot čoaggigoahtán maŋŋel soađi, nu ahte ferte dađistaga
dobbeliidda mannat jus murjjiid, earenoamážit luopmániid, galgá
gávdnat. Várra čuohcá eanandolliide eanemusat, go sis lea heajumus
astu vuolgit guhkás lubmet." Luomečoaggin oainnat lea lájuiguin
oktanis. Deattuhedje maid ahte muorjjit/luopmánat ledje deaŧalaš
riggodahkan vitamiinnaid dáfus. Vuovdimiin gal dine unnán dan ektui
man olu bargu lea (ibid s. 186).

Orru ovttaoaivilvuohta dasa ahte muorjjit/luopmánat vatnugohte
maŋŋel soađi. Porsáŋggu SLF sáhttá juste muitalit goas
váttisvuohta álggii Porsáŋggus: "Ledje valjit muorjjit/luopmánat dáin
guovlluin gitta álgo 50-jagiide" (Fastboendes rettigheter 1958: 44).

Sámelávdegotti 1956` evttohusas daddjo ahte "murjema/lubmema boađut
ledje ovdal hui mávssolaččat. Eanas Finnmárkku sámigiliid bearrašat
lubmejedje vuovdinváste. Dál čogget eanas bearrašat dušše
alcceseaset, jus obanassiige leat luopmánat". Čurruid čoaggin lea
okta sivain. Dat billista jekkiid maŋit áigái, go gaiku oktan
lasttaiguin (Innst. 1956: 50).

Ii dáidde leahkit soaitimis ahte 1953:s bohte vuosttaš luomečoaggima
gáržžidanmearrádusat Finnmárkui. Dan rajes besse dušše
finnmárkulaččat friddja lubmet. Muhto 1956 Sámelávdegoddi fas juo
manai viidáseappot, go háliidii dáhkidit giliolbmuide
vuosttašrievtti. Eará muorješlájaide gal ii atnán sierra
njuolggadusaid dárbbašlažžan (ibid s. 50).































6. KAPIHTTAL

Lottit - Monit - Uvjjat

1911-15 ámtamánnidieđáhusas muitaluvvo ahte earret rievssatbivddu,
mii muhtun báikkiin lea deaŧalaš lassiealáhus, de ii leat bivdu
ealáhussan (Amtmann 1911-15).

Lodderiggodagat ledje dáinnalágiin:

a. Siseatnamis ja siskkit vuotnaguovlluin

Earret rievssahiid bivde maid čáhcelottiid 998 , čuotnjágiid 999 ,
beahcelottiid 1 000 , bagguid 1 001 , állaha (ja eará cizážiid) ja
gazzalottiid 1 002 . Lei eanas biergu man dihte bivde, muhto čogge maid
veahá dolggiid. Rievssahat adde ruhtaboađu. Seammaládje go murjen,
lei maid rievssatbivdu gávppi váste oalle ođas máŋgga báikkis. Nu
lei ee. Njávdámis: "Rievssahiid vuovdigohte veahá sulli 1900
rájes. Vuovdigohte dađistaga eambbo ja gávpi šattai deaŧalaš" (NEG
21400 Neiden 1969).

Bivdoáiggi guhkideami oallut ohcámiin 1920-30-jagiin oaidnit ahte
rievssatbivdu lei hui mávssolaš. Earret jievjaskuolffi 1003 , máid
borre, ledje gazzaloddebivddus guokte ulbmila, namalassii ruđa
dábuhit báhčinbálkán 1 004  ja unnidit gazzalottiid rievssatčivggaid
várjalan dihte.

b. Rittuin ja olggut vuotnaguovlluin

Doppe bivde eanas mearalottiid nu go hávdda 1005 , ruohki 1006 ,
skávlli 1007 , čielká1008, gáhkkora 1009 , bovttaža 1010  ja
cagana 1011 . Lottibierggu borre dábálaččat ieža. Moniid ja uvjjaid
baicca lávejedje vuovdit. Muhto muhtun eanemus fuođđut ledje áigá
juo unnugoahtán, ja lei garra álbmotoaivil 1012  ráfáiduhttit
daid. Rievssahiiguin ii gal lean nu. Soahtegaskaáigge eai šat
čoaggán uvjjaid.

Hjalmar Pavel dadjá ahte 1970-jagiin ii lean bivdu ja meahcásteapmi
šat nu deaŧalaš go ovdal. Muhto ain dál čogget veahá
mearaloddemoniid ja -uvjjaid, ja buriid rievssatjagiid sáhttá
rievssatbivdu leahkit oallugiidda dienaslassin. Dát doaimmat leat
mávssolaččamusat lassiealáhussan, ja goit biebmolassin
ruovttudollui. Dasto lea dán áigge "bivdu ja jávrrebivdu dađistaga
lassánan vuoiŋŋastan- ja astoáigedoaibman" (Finnmark 1979: 369-370).

Vaikko oppalaččat sáhttit lohkat bivddu ja meahcásteami nohkan
Finnmárkku olbmuid váldoealáhusvuođđun, de dat leat ain
deaŧalaččat muhtun unnit giliservviide ja báikkiide. Nu lea maid
ain murjemiin/lubmemiin ja sáivabivdduin.

6.1BIVDOÁIGGI JA BÁLKÁBIVDDU GUHKIDEAPMI 1920-1970

Máŋga suohkana ohce jahkásaččat soahtegaskaáigge guhkidit
rievssatbivddu njukčamánu 31. beaivái (FFF 1924: ášši 80,
s. 471. FFF 1934: ášši 47, s. 222. FFF 1936: ášši 68,
s. 329). Smávvafuođđuid bivdoáigi lei dalle čakčamánu 10. beaivvis
njukčamánu 15. beaivái. Kárášjoga ovdagoddi ákkastii 1934
vuostečállosis manne lei dárbbašlaš guhkidit bivddu: livččii "hui
mávssolaš siseatnansuohkanássiide - earenoamážit dáid heajos áiggiid
- jus bivdu sáhtášii guhkiduvvot" (FFF 1934: ášši 47,
s. 222). Porsáŋggu gielda bivddii guhkideami ja fylkkadiggi mearridii
guhkidit bivdoáiggi njukčamánu olggos (FFF 1936: ášši 68, s. 329).

1932 láhkarievdademiin oaččui fylkadiggi válddi sihke mearridit
galggai go báhčinbálká gazzalottiide, ja bálkká
sturrodaga. Juovlavuonaš 013  ohce máŋggas báhčinbálkká ásaheami
gazzalottiid báhčimii. Muhto nu go máŋgga geardde ovdal
soahtegaskaáigge, de ii háliidan fylkkadiggi lasihit goluid (FFF 1936:
ášši 76, s. 344. Alfred Johansen ja earát).

Golle guokte jagi ovdal fylkkadiggi, maŋŋel go Guovdageaidnu
ávžžuhii dan, máksigođii báhčinbálkká goaskimii (2 kr.),
rievssatfállái 1014  ja bárbmofállái 1015  ja vel vuoncáfállái 1016  ja
cizášfállái 1017  (kr. 1.50). Lensmánni Arvid Dahl ákkastii
báhčinbálkká sávaldaga ná: "Fálli ja goaskin lea lassánan hirbmosit
Guovdageainnus maŋimus jagiid, ja dahket olu vahága. Rievssatfállát
ja vuoncáfállát goit leat hui olu dáppe" (FFF 1938: ášši 46,
s. 193).

6.2LODDERIGGODAGAID MÁVSSOLAŠVUOHTA 1920-1970

6.2.1Siseatnamis

Rievssatbivdu lei Guovdageainnus hui mávssolaš ekonomalaččat. Vuvde
buot rievssahiid, eanas Ruŧŧii dahje Bossegohmárkaniin, go "iežaset
han eai lohkan rievssahiid borrat". Muitaluvvo ahte go
guovdageaidnulaččat gulle sápmelaččain geat Alaskái ledje mannan,
ahte sii borre rievssahiid, de imaštalle hirbmosit: Lei go duođai
biebmu nu vánis doppe? Jievjaskuolffi gal baicca borre
guovdageaidnulaččat (NEG 21127 Kautokeino 1968).

Sii geat eanemus bivde rievssahiid siseatnamis, lávejedje guhká orrut
duoddaris, bivdogođiin dahje boazosápmelaččaid luhtte. Dávjá bohte
dušše sotnabeaivái ruoktot vahku rievssahiiguin. Orrot leamaš olu
eambbo rievssahat Mázes ovdal, muitala Adolf Steen. 1960 birrasiid
lohke buorren bivdun jus godde 3-400 rievssaha ja muhtun
njoammila. Ovdal godde 1000 rievssaha, ja muhtomin
15-1600. Čáhcelottit ledje ráfáidahtton, muhto goitge loddejedje
giđđat. Veahá bivde maid čuvčča 1018 , goahppila 1019 , fálli 1020  ja
boaimmáža 1021 .

Buolbmátlaččat dinejedje olu eambbo rievssatbivdduin ja
rievssatgárdumiin go boraspirebivdduin. "Ja mu rehkenastima mielde
ledje sullii 80 olbmá geat stuorrát bivde rievssahiid". Heajos jagiid
dieđusge ledje unnit. Muhto dienas rievddadii oba olu go
rievssathivvodagat maid rievddadedje jagis jahkái. 1950:s bivde
omd. 50-60 000 rievssaha, 1952:s dušše birrasiid 1000
rievssaha. Vuvde buot rievssahiid suohkana gávpeolbmáide (Eidheim
1958: 37). Gárdo giđđat. Dál lea dušše rievssahiid lohpi gárdut.

Dološ áigge (1925-30) lei lodden 1 022  áibbas dábálaš Porsáŋggus, ja
1950-jagiin ii ge lean lodden vuos nohkan. Muhto dál (1958:s) ii šat
leat lottibiergu deaŧalaš borramuš (ibid s. 37-38).

Guovdageainnus ledje gitta 6-olbmá bivdosearvvi loddeme giđđat,
muitalii Johan M. Klemetsen 1993:s: Ledje duhtavaččat jus báhče
10-15 lotti. Ii son jáhke lottiid nohkat loddemiin. Lodden gildojuvvui
1950-logus, muhto ožžo máŋga jagi sierralobi loddet. 1960-jagiin
čuovvugohte gildosa garraseappot. Maŋimus áiggiid leat báikkálaš
loddema doarjjaolbmot ja luonddusuodjaleaddjit garrasit digaštallan
loddema nalde (Eriksen 11/10-1993).


6.2.2Vuonain

Nu go siseatnamis ge, de loddejedje vuonain nai eanas dálvemánuid, ja
loddejeaddjit sáhtte dávjá jávkat vahkoviissaid. Rievssahiid, ja eará
lottiid maid, dábálaččat gárdo. Muhto muhtun báikkiin, nu go
Čoalmmis, gal báhče rievssahiid. Meahcci ii lean heivvolaš
gárdumii. Dávjá lea garra biegga, ja gárddit jovgojit (Kolsrud 1943:
143). Fálesnuoris bivde unnán beatnagiin, muhto "soames dáččas lei
loddebeana" (NEG 16388 Kvalsund (1961-62?). Porsáŋggu bivdiin ledje
ovtta bivdosearvvis "iežas bivdogoađit mearriduvvon guovllus, ja
nuppi bivdosearvvis fas lei iežas goahti nuppi leagis" (Fastboendes
rettigheter 1985: 42).

Mearalottiid báhče, muhto bivde eanemusat firpmiin. Maŋŋel 1945
beroštišgohte unnit mearalottiin, earenoamážit bierggus ja
uvjjain. Loddebivddáhassan oaivvildit dál ovddemustá rievssahiid.
Bivdovuohki maid rievddai. Bivdigohte dađistaga eambbo beatnagiiguin,
ja gárdun nohkagođii. 1960 birrasiid muitaluvvui Fálesnuoris ahte
gárdun gal lei dološ áigge dábálaš ja dáidá nu leahkit eará
suohkaniin ain dál, muhto ii min ("men ikke i vor") (NEG 16389 Kroa
gård Kvalsund (1961-62?). Gulahallanolmmái: Georg Johansen.)

Ovdalaš áigge gárdo olu rievssahiid Riehppovuonas, čálii Nesheim
1949:s. Báhče maid muhtun rievssaha. Gárdo smávvalottiid giđđat
heasttaguolgagielaiguin, ja mearalottiid, earenoamážit hávdda, bivde
firpmiin (Nesheim 1949: 43).

Loddebivddáhasat váikkuhedje unnán Čoalmmi ekonomiijii. Muhto
čavčča ja dálvvi mielde bivde veahá rievssahiid - sihke alcceseaset
ja vuovdinváste. Eai šat bivdán eará lottiid 1940 birrasiid,
ráfáiduhttima geažil. Ovdal báhče lottiid, earenoamážit hávdda,
muhto maiddái čáhcelotti, skávlli, čielkká ja cagana. Albma
loddebávttit eai gávdnon, nu ahte olbmot unnán čogge moniid (Kolsrud
1943: 142-143).

Soahtegaskaáigge heite uvjjaid čoaggimis Dávdnásállas, muhto ain
čogge máŋga duháha mearalottimoni jahkásaččat ( Ytreberg 1942:
271). Dál geavahit dán sullos dušše luomejekkiid, mat leat priváhta
eatnamat.

Fálesnuoris lei rievssat, njoammil, rieban ja mearaloddi
dábálaččamus bivddáhassan. Muhtun jagiid ledje unnán rievssahat,
muhto eará eallit gal ledje sihkkarat juohke jagi. Borre olu
njoammila, "go das lei rievssaha máhku" (NEG 16388 Kroa gård Kvalsund
(1961-62?). Čáhcelottit, čuotnjágat ja baggot ja muhtun eará lottit
leat dušše jávregáttiin, muhto muhtun gáhkkora sáhtte báhčit
mearragáttes. Állaha "bivde dušše dološ áigge" (ibid).

Dološ áigge (várra ovdal soađi) báhče juohke lágan lottiid
Fálesnuoris: "Dál lea dušše ruohkki, čielkkis, hávda ja skávli min
guovllus" (ibid). Muhto dábálaččat bivde mearalottiid
firpmiiguin. Ruohki, bovttaža, hávdda ja skávlli bivde maid
vuokkaiguin, vuoivvassevttiin. Vuokka darvvihedje fillui máid čatne
gártniin fiervágeađgái. Vaikko hávda lei ráfáidahtton, de bivde
soađi áigge olu hávddaid, "borramušdábuheami geažil" (ibid).

Skávlli ja garjjá1023 maid atne loddebalddahallin gordnebealdduin ja
guollejilliin.

Dološ áigge lei loddebivdu buorren lassin ruovttudollui, ja vuvde
maid lottiid gávpeolbmáide. Muhto 1960 birrasiid bivde unnán lottiid
Fálesnuoris, ja bierggu atne dušše ieža. Monnečoaggin baicca lei
ain deaŧalaš dienaslassin ja borramušlassin, go ain leat buorit
monnehattit. Lotti dolggiid čogge dalle nai ja vuvde - ovdal lihtiid
siste, dál seahkaid siste gávpegálvun (NEG 16389 Kvalsund (1961-62?))

Álttás bivde sihke rievssaha ja állaha, juogo gárddiiguin dahje
firpmiiguin mat ledje gierdun. Čuvččas ledje dávjá iežaset bálgát
eatnamis, ja dan gárdo luovosčievrras dahje luovossáddos gokko loddi
bođii dušket čáhcái. Mearalottiid bivde firpmiiguin. Olgolis
vuonain lei loddi ovdalaš áigge deaŧalaš borramuš. Dávjá ledje
valjit ruohkit, ja dáid lávejedje sáltet. Dasto čogge sihke
mearalodde- ja beahceloddemoniid ja gádde- ja mearaloddedolggiid atne
gávnniin (NEG 21000 Alta 1968).

Buollánávžžis báhče sihke čáhcelottiid ja jievjaskulffiid
borramuššan, ja čahceloddedolggiid atne gávnniid siste. Go
báhčinbálkká álggahedje 1938:s, báhčigohte maid goaskiniid, fálliid
ja skulffiid 1 024  (NEG 21070 Tverrelvdal 1968).

Annejogas báhče sihke cizáš-, vuonccá- ja rievssatfálli, "nu maid
bahádahkki garjjáid" (NEG 16330 Vestre Jakobselv (1961-62?)). Sihke
garjját ja gáranasaŧ 025  gilvalit garrasit rievssatbivdiiguin, go
borret olu rievssatmoniid. Muhtumat čuoččuhedje ahte "muhtun
olbmuin ledje máŋga čuođi rievssatgiela. Dál gal lea lohku unnon"
(sullii 1960). Ovdalaš áigge báhče maid čáhcelottiid ja
čuotnjágiid. Báhče maid mearalottiid iežaset atnui ovdal, ja
báhčet ain dál olggobealde ráfáiduhttináiggi. "Uvjjat ja dolggit lei
hui bivnnuhis gálvu ovdalaš áigge. Rievssahiid eai oastán ovdal go
Stuorravuona 1026  márkanat álggahuvvojedje, muhto rievssatdolggit ja
-uvjjat ja eará lottiid dolggit ja uvjjat ledje ja leat ain, dakkár
gálvu máid gávpeolbmát háliidit". Muhto monit eai gal leat leamaš
mávssolaččat (NEG 16331 Vestre Jakobselv (1961-62?)). Soaitá danin
go Ánnejogas leat leamaš olu kvenat. Muhtun Njávdángáldu (1970)
muitala ahte olbmot eai bivdán eará mearalottiid go daid ruhkiid mat
darvánedje guollefirpmiide mearas: "Borre unnán mearalotti. Eatnasat
ledje suopmelaččat geat eai lean hárjánan mearalottiide. Leat gal
čoaggán moniid, muhto ledje olbmot geat eai borrán mearalotti
moniid. Dolggiid čogge ja vurkejedje, ja ráidnejedje lievllas. Dál
eai čoakke dolggiid" (NEG 21399 Neiden 1970).

Rievssatbivdu gal lei deaŧalaš. Dávjjimustá gárdo rievssahiid danin
go eai háliidan báhčimiin baldit rievssatdohkiid. Geavahedje maid
veahá beahcelottiid ruovttudoalus, ja ovdalaš áigge gárdo daid
nai. Dát gáldu muitala ahte báhče čáhcelottiid ja ruhkiid (NEG 21400
Neiden 1970).

Ruovdavuonaš 027  lávejedje gitta 2-300 rievssatgárddi dološ
áigge. Beahcelottiid maid firbmo, muhto dat ledje unnán. Mearalottiid
firbmo, muhto "dat eai leat beare mávssolaččat leamaš ekonomiija
dáfus". Veahá čogge moniid ja vuvde, ja dolggiid atne gávnniin (NEG
21515 ja 21517 Jarfjord 1969).

6.2.3Riddu

Láhpis bivde rievssahiid, njuorjjuid ja mearalottiid, čálii løytnant
Haffner 1904:s dáinna lágiin: Láhpis leat buorit loddebáikkit, ja
mearalotti biergu ja monit leat sullo vuosttamuš ja buoremus
hersko. Báikkálaš olbmot bivde nappo mearalottiid eanas miessemánu ja
geassemánu, ja eanas firbmo lottiid. Kaptein Tang vástidii dása 1916:s
ahte dát lei dološ govvideapmi. Maŋimus 30 jagi ledje dušše
moattes bivdán lottiid. Dasto lei loddefirbmun gildojuvvon (NGO Loppa
1904 ja 1916, s. 55).

Muhto lei nu go juo leat čájehan: Loddefierbmun bisttii gitta
soahtegaskaáigái, nu ahte ferte leamaš de facto bábermearrádus. Dávjá
eai doahttalan láhkagildosiid. Nappo dadjet ge: "Min dieđu mielde eai
leat dáppe davvin leamaš bivdoáigemearrádusat" (NEG 16388 Kvalsund
(1961-62?) ja "Ii oktage čuoččuhan bivdorievtti ii ge oktage oastán
bivdogoartta stáhta eatnan nala" (NEG 21120 Akkarvik 1968).

Láhpis ja eará riddobáikkiin eai mannan nu guhkes bivdomátkkiide:
"Bivde rievssahiid ja mearalottiid nu go eará vuotnaguovlluin. Manne
dušše beaivemohkiid váris ja meara nalde" (NEG 18845 Loppa 1964).

Akkarviikaš 028  báhče maid veahá rievssahiid ja mearalottiid. Eanas
rievssahiid ja muhtun ruohki vuvde Hammerfeasttas. "Mearaloddi lei
dološ áigge oalle deaŧalaš borramuššan. Dál eai šat nu olu bora
daid" (NEG 21120 Akkarvik 1968).

Davvesiiddas gárdo mánát állahiid giđđat. Bivde maid jievjaskuolffi
ja skávlli, earenoamážit skierru 1029  máid bivde roahkaniin, liinnáin
dahje skierroruvddiiguin 1 030  dolggiid dihte. Dávjá báhče maid
gáhkkora, danin go dat stuora gáhkkor "biepmai máŋgá olbmá" NEG 22152
Lebesby 1971).

Sáhtte leahkit oalle stuora monnehivvodagat. Dákka maŋŋel soađi
(1945) vulge muhtun Keaisvági olbmot oanehis mátkái Stappenii 1031  ja
Hjelmsøystaurenii 1032 , go lei jur "monnenáigi, ruohki monnenáigi, ja
buohkat orro dárbbašeame moniid". Sii čogge birrasiid 3 000 moni
máid válde Romsii (Gjesvær 1977: 40-50. Bjørgvin Jenssen lea
muitalan).

6.3RÁFÁIDUHTTINMEARRÁDUSAT JA EVTTOHUSAT 1920-1940

1800-logu vuosttaš oasis váidaledje earenoamážit Hammerfeastta
fáldiguovllus, ahte mearrasápmelaččat báhče hávdda dálvet (dalle
várra bivde dušše mearrasápmelaččat). Vuonaid siste lohke monne-
ja uvjabáikkiid jur vahátládje maŋos mannan (Amtmann 1851-55).

1842:s juo bođii vuosttaš hávdaráfáiduhttinláhka, ja monne- ja
uvjabáikkiid ráfáiduhttin. 1860 lága olis ráfáidahttojuvvui hávda
birrajagi Romssa bismaguovlluš 033 , muhto 1899 bivdolága bokte nogai
dat ráfáiduhttin. Dan rájes sáhtte čuovvut dábálaš ráfáiduhttináiggi
mearrádusaid, muhto ledje gal ain mearrádusat ahte muhtun sulluid
(monne- ja uvjabáikkiid) sáhtii ráfáiduhttit.

Dán vuođul fertet geahččat daid olu ráfáiduhttinávžžuhusaid dan
rájes. Fylkkamánni mieđihii álo ávžžuhusaide, omd. Prestholmena 1034 
Muosáhis, Skarholmena 1035  Deanus ja Storholmena 1036  Dálbmeluovttas
monne- ja uvjabáikin (FFF 1920: ášši 31, s. 215. FFF 1934: ášši
16, s. 54 (Iver Iversen ávžžuhus, Lillemolvik). FFF 1948: ášši 57,
s. 241).

Muhto earenoamážit lei hávdda birra sáhka: 1926:s dagai Davvesiidda
suohkanstivra ráfáiduhttincealkámuša, vai lottit mat "dál leat hui
unnán, eai galgga oalát nohkat" (FFF 1926: ášši 88,
s. 337). Gč. maid FFF 1925: ášši 28, s. 77). Muosát gielda árvalii
1931:s ráfáiduhttit hávdda birrajagi. 5 riddosuohkana dorjo dan, ja 9
ledje vuostá (FFF 1931: ášši 53, s. 191).

Loddelogu unnumii sáhttit čujuhit máŋga árta. Muosáha gielddastivra
čujuhii ahte Stappene 1037  ja Hjelmsøystayrena 1038  loddelohku unnui
jagis jahkái, go olbmot čogge beare olu moniid váriin ja go
báhčalemiin balde lottiid besiin eret. Galggašii
ee. olggobealsuohkanássiide gielddus čoaggit moniid (FFF 1926: ášši
29, s. 58-59).

Gáŋgaviikka gielddastivra ávžžuhii ráfáiduhttima 1931:s go Deanu
riebandolliid bivdit báhče olu lottiid, vel lállináigge 1039  nai (FFF
1931: ášši 54, s. 192).

Carl Schøyen, gii lei almmolaš barggus 1936 geasi iskame
hávdahivvodaga, gávnnahii ahte dat lei dušše 1/4 dan logus mii lei
10 jagi ovdal. Okta ártan lei go muhtumat manne seaktečoaggima namas
sulluid mielde uvjabáikkiid lahka, ja bivde lottiid sihke
govddodanliinnáin 1 040  ja firpmiiguin gárderibaniidda fuođarin. Vuvde
hávdda skárfan 1 041  ja válde 40 evrre bihtás. "Hávdalogu hirbmat
maŋosmannama geažil go olbmot beroškeahttá spedjet buot min
mearalottiid" lea ráfáiduhttin dárbbašlaš (FFF 1937: ášši
71. s. 258-260).

Váttisvuođat šadde eambbo oinnolažžan soađi áigge ja maŋŋel
soađi- Fylkkamánni čujuhii ahte mearaloddehivvodat unnui garrasit
soađi áigge, go sihke duiskkalaččat ja dáččat bivde
garrasit. Čogge maid lobihemet olu moniid ja uvjjaid. Danin mearridii
omd. Sállannuori suohkanstivra ráfáiduhttit 6 sullo monne- ja
uvjabáikin olggobealde Skjellbukŧ 042  Sállannuori Gyfjordaš 043  (FFF
1948: ášši 10, s. 57).

Eai ballan dušše mearalottiid nohkat. Maiddái gáddelottiid balle
nohkat máŋgga báikkis. Lea maid čielggas ahte riddosuohkaniin dat
lei eanemus heahti maŋosmannamiin. 1923:s árvalii omd. Davvesiida
ahte rievssahat galggaše oppalaččat ráfáidahttojuvvot guovtti
jahkái, danin go "divdna dárbbašuvvo Finnmárkkus, gos rievssahat
fargga eai oba leat ge šat" (FFF 1923: ášši 7, s. 18).

Fylkadiggi mearridii 1925:s oppalaččat ráfáiduhttit čuvčča ja
goahppila 5 jahkái Porsáŋggus. Porsáŋggu gielddastivra ákkastii
dainna ahte dát lottit leat unnán Porsáŋggus, ja nappo ekonomalaš
deaŧalašvuođa haga. Muhto oaivvildedje lottiid goitge anolažžan,
ja ráfáiduhttimiin doivo lasihit lottiid "gieldda loddevánes vuvddiin"
(FFF 1925: ášši 22, s. 59. FFF 1926: ášši 87, s. 336).















7. KAPIHTTAL

Eanan- ja mearanjiččehasaid bivdu



7.1SOAHTEGASKAÁIGI

7.1Resursadábuhanvejolašvuohta 1044 

Go omd. murjema/lubmema ekonomalaš mávssolašvuohta lassánii
1900-jagiid álggu rájes, manai bivdu dássedit maŋos. Earenoamážit
unnui stuorimus njiččehasaid bivdu, guovža-, gumpe- ja
goddebivdu. Mádjit nogai ovdal 1900. Ealgabivdu gal baicca lea mihá
eambbo lassánan maŋŋel soađi go ovdal. Finnmárkkus ledje dušše
veahá ealggat 1940-jagiid rádjái. Dalle lei ge ealga oppalaččat
ráfáidahtton. Maŋŋel soađi lassánedje ealggat ja levve dađistaga
ođđa guovlluide Finnmárkkus. Gáržžideamiŧ 045  ja ráfáiduhttin leat
ge dagahan unnit bivddu.

Njoammelgárdun lei maid guhká deaŧalaš lassiealáhussan: "Ja vaikko
soahtegaskajagiin lei haddi nu vuollin go 1 kr, de gárttai goitge
veaháš. Muhtun mu gálduin muitá ahte okta bivdi sáhtii bivdit gitta
450 njoammila ovtta dálvvis", muital Adolf Steen Mázes (Steen 1963:
74).

Lea leamaš veahá njoammelbivdu maid soađi maŋŋel, muhto
1950-jagiid álggu rájes leat beatnagiiguin bivdán. Deaŧaleamos
bivddáhassan leat almmotge leamaš rievssahat (gč. 6. kap. Lottit -
monit - uvjjat). Muitalit muhtun Reašvuona bivdi mannan beaivemohkiid
váris rievssaha ja riebana bivdit. Muhto eanemustá son bivddii
rievssahiid, ja sus ledje 4-500 gárddi (NEG 21308 Rafsbotn 1969. Bivdi
namma lei Hans Pietilæ).

Goitge leat 1600-logu gaskkamuttos gáldut mat muitalit lassáneaddji
meahceeallebivddu gilvvu. 1900-logu álggus ledje gottit nohkan, ja
stuora boraspiriid lohku maid lei garrasit unnume (NEG 17889
Bognelvdal i Talvik 1963. Duoddaris lohket almmotge oidnon goddeealu
maŋŋel soađi. 1950 birrasiid vigge bivdit stuora varrása
Bognelvdalenis, muhto eai ožžon dan. Moadde beaivve maŋŋel báhče
Báttáriš 046  160 kilosaš varrása.) Ledje oalle olu guovžžat
1900-jagiid álggus.

Adolf Steen čállá ahte Mázes ledje olu geatkkit 1900-logu álgojagiin,
ja 2. máimmisoađi áigge, go ii lean lohpi bissu fievrredit. Muhto
1960 birrasiid lei geatki measta nohkan. Gumppet ledje juohke jagi
1932 geassái, go geaidnu bođii Mázii. Maŋŋel soađi leat ain
leamaš gumppet, muhto eai lahka ge nu olu. Čeavrát ja buoidagat maid
leat vátnon. Smávva eallit, omd. njoammilat, gal leat olu, muhto
maiddái dat leat eambbo leamaš ovdal soađi. Ealggat baicca leat
lassánan (Steen 1963: 20-23).

Soahtegaskaáigge lei morša áigá juo nohkan, ja fálláid bivde dušše
nuppevuoro. Bivde vásedin fálesskeittáiguin áhpelis. Dáinna lágiin
dahke go fáleslohku unnui issorasat ovdal go dat ráfáidahttojuvvui
1905:s ja go guollebivdiin lei garra vuosteháhku fálesbivdui. 1930:s
šattai smávvafálesbivdu lobálažžan, go Johannes ja Hjalmar Valen
Uhcavuonažis Muosáhis oaččuiga doaibmalobi. Muhto lei oba
deardagiš 047  fylkadikkis, 12 jiena 11 jiena vuostá. Unnitlohku
háliidii guollebivdiid jienasteami ovdal doaibmalobi addima (FFF 1930:
ášši 62, s. 299, 436).

Dološ vallji dealljá ja čeavrá bivddus Oarje-Finnmárkku sulluin
ledje dušše bázahusat vel báhcán. Dáidá deaŧaleamos ártan ahte
eallit ledje vátnon, ja dan geažil birgejedje dušše muhtumat
bivdduin, vaikko lei čeavrá- ja vievssi náhkis buorre haddi, muitala
Kolsrud 1942:s. Dál "ii leat bivddus šat árvu. Dušše bázahusat
muittuhit ovdalaš dili. Guollebivdu lei olbmuid birgejumi vuođu
váldooassin. Muhto seammás dagahii guolásteami mannolat ahte
soahtegaskaáigge luovvanedje bargonávccat eanandollui, mii dalle lei
easkka álggahuvvome", joatká son (Kolsrud 1943: 144). Čoalmmis eai
lean galle doaibmi bivdoolbmá šat. Eai sii ge birgen dáinna
ealáhusain, go dalle ledje eallit vátnásat. Johtaleapmi ja bivdu
fertii šaddat lassiealáhussan (ibid s. 139).

Maŋit áigge gálduin maid deattuhit ahte dološ áigge birgejedje
oallugat bivdduin. Muhto "ođđaset áigge leat eanas aktoealihaŧ 048 
geain bivdu lea ealáhussan leamaš" (NEG 21070 Tverreelvdalen 1968),
muitaluvvo Buollánávžžis 1968:s. Fálesnuoris muitalit ahte dološ
áigge ledje hárvát geat eai bivdán: "Dál bivdet eanas suohttasa dihte"
(NEG 16388 Kroa gård, Kvalsund (1961-62?). Mázes ges ledje dušše
soapmásat geat bivde, "go eanas fuođđu lea nohkan, ja go eanandoallu
ja eará doaimmat gáibidit nu olu áiggi ahte eai šat astta bivdit nu
movt ovdal" (Steen 1963: 71).

Olbmot fuomášišgohte resurssaváni 1049  eambbo go ovdal, earenoamážit
maŋŋel soađi. Muhto Gállojoga 1850-55 eananoamastanduođaštusaide
ledje biddjon eavttuŧ 050  eananeaiggáda bivdo-, murjen- ja
guolástanrivttiide. Muhto muitaleaddji lasiha: "Ovdal eai beroštan nu
olu bivddus ja guolásteamis, muhto dál (1970) gal čuoččuhit
vuoigatvuođa" (NEG 21572 Skallelv 1970).

7.1.2Bivdu ruovttudollui ja vuovdima váste

Vaikko fuođđu lei vátnon, de lei sihke čáhce- ja eananfuođđu,
deaŧalaš lassiealáhussan muhtumiidda guhká maŋŋelii soađi. Dasto
lei vel deaŧalaš biebmolassin muđui ovttageardánis ja várra
geafivuođalaš borramuššii. "Borre olu guoli, lievssi ja
fálkka. Njuorjjobierggu maid borre", muitalit Keaisvágis (Gjesvær
1977: 27).

Kamøyværaš 051  lei bivdu dávjá dárbbašlaš ealihaneaktun: "Meastta
juohke bearrašis bivddii muhtun. Bivdu lei dárbbašlaš dábuhit
borramuša. Muhtun juovllaid 30-jagiid loahpas bážii mu viellja
njuorjju fiervvás. Dat lei mis dan jagi juovlabiergun. Njoammilat
ledje valjit, ja eanas njoammiliid bivde dáluid lahka" (Ivar Iversen
1987).

Muhtun Reašvuonolbmá birra muitaluvvo: "Son lei áŋgiris bivdi ja
sutnje lei bivdu deaŧalaš ealáhussan dálvet. Son huksii goađi
várrái, ja sáhtii orrut mánu hávális, dađimielde man buorre bivdu
lei". Goađis sáhtte 3-4 olbmá orrut. Sii juhke meahci gaskaneaset,
eai ge mannan nuppi olbmo guovlluide. Jus ledje bivdán olu, de dolvo
bivddáhasaid ruoktot guovtti vahku bivddu maŋŋel. Ruovttus ledje
dušše dassážii go bivddáhasaid ledje dolvon. Sihke bierggu ja náhki
vurkejedje, dassážii go vuvde daid boalváriiddá (dávjá
lulliboalváriidda) Bossegohmárkaniin (giđđat). Lei dárbbašlaš
fievrredit dohko olu gámasuinniid, vái juohke beaivve sáhtte ođđasit
dállastiŧ 052 . Eanas atne sámi gárvvuid, muhto atne maid
gákkesbuvssaid 1 053  ja gálssohiid 1 054  sisttehiid 1 055  vuolde (NEG 21308
Rafsbotn 1969. Olmmái lea Hans Pietilæ).

Láhpi Langfjordhavnaš 056  bážii ja vuvddii muhtun olmmái nu valjit
rievssahiid ja njoammiliid, ahte dáinna doalai bearrašii "gáfiid,
sohkkariid, vuoja ja duhppáha. Ja jus vel deaivvai báhčit čeavrá ja
riebana, de gal oaččui vel jáfuid ja bázii vel veahá ruhta" (NEG
Langfjordhavn 1972. Bivdi lei F. Henriksen, 82 jahkásaš 1972:s. Su
atne ovdal soađi juo oalle jábálažžan 1 057 ).

Vaikko Kolsrud ii oaivvildan ge bivddu mearrideaddjin ealáhuseallimis,
de deattuhii son goitge dán deaŧalažžan juohke bivdoolbmái - sihke
dienasin ja borramuššan.

Vieksi 1058  čiehkadalai ávdin vuonain dahje Sállannuori guovllus. Dan
lávejedje hávláriin báhčit. Ovdal lávejedje maid fierbmut vievssi,
muhto dat heivii buoremusat Álttás. Ođđaset áigge, ođđamállet
bivdoneavvuiguin, ledje maid báhčigoahtán Atlánta 1059  arktalaš
njuorjjuid 1 060  go dat miessemánus bohte Jiekŋamearaš 061 . Čoalmmis
eai bivdán nu olu njuorjju ja daid arktalaš njuorjjuid. Dát bivdu lei
eanas Sállanuoris, nuori davit njálmmis, ja Stiertná ja Sievjju
báktegahčahagain 1 062 . 1940:s eai lean ge šat nu gallis geat bivde
njuorjjuid, dušše muhtumat bivde olggut Čoalmmis. Muhto ledje
buorit hattit vievssi náhkis, ja goappeš njuorjošlájat ledje buorit
borramuššan ruovttudollui (Kolsrud 1943: 143-144. Jiekŋamearra:
mearaguovlu mii ii leat dárkilit čilgejuvvon, muhto danin gohčodit
dávjá guovlluid Karamearaš 063  Davisnuorrái 1064  (nappo maiddái
Barentsábi 1065 )).

Buot oarjesulluin leat čeavrát. Daid báhče dahje bivde
ruvddiiguin. Vaikko ledje hárvát geat dássedit bivde ruvddiiguin, de
lei dán bivdovuogis goitge ekonomalaš deaŧalašvuohta. Nu lei danin
go čeavrris lea hui árgi - dat bivdá ihkku ja danin lea váttis
báhčinmuddui beassat. Muhto hávlár ja earenoamážit ruovddit
unnidedje goitge divrras čeavránáli.

Čeavránáhkis mákse 1. máilmmesoađi ovdal juo 25 kr, ja soađi
maŋŋel 50-100 kr. Danin eai olbmot ieža geavahan čeavránáhki,
muhto vuvde boalváriidda. Seammaládje lei buoidagiin (ibid
s. 141-142).

Sihke Deanus, Buolbmágis, Kárášjogas ja eará báikkiin atne
čeavránáhki fiergin 1 066 . Dákkár náhkki ii oainnat
bizo. Čeavrábierggu borre dološ áigge, muhto soahtegaskaáigge gal
eai dáidde dan šat dahkan.

Riehppovuonas bivde maid njuorjjuid, čeavráid ja buoidagiid, ja ledje
máŋga bivdovuogi. Njoammiliid bivde meissetgielaiguin, njuorjju bivde
firpmiiguin dahje báhče, ja čeavrá, buoidaga, gumppe, riebana ja
geatkki mirkkohuhtte, báhče dahje bivde riđáiguin 1 067 . Mirkkuid leat
várra viežžan Hammerfeastta apotehkas dahje boazosápmelaččat leat
Suomas viežžan daid (Nesheim 1949: 153). Bivdu mirkkuiguin dagahii
soahpameahttunvuođaid eanandoaluin ja murjemiin/lubmemiin, ja
gildojuvvui 1932:s.

7.1.3Bálkábivdu 1068 

Bivddu ulbmilin ii lean dušše dábuhit bierggu ja náhki alcceseaset
dahje vuovdima váste. Boraspiriid bivde vuosttažettiin bálkábivdun,
nappo dábuhit ruđa. Nubbin deaŧalaš beallin dán bivddus lei
várjalit šibihiid, bohccuid ja fuođđuid nu go njoammiliid ja
rievssahiid. 1920-jagiin gottahalle dušše Guovdageainnus
jahkásaččat sullii 250 bohcco ja vel sávzzat, birrasiid 20 000 kr
ovddas. Náhkiin oaččui buori dietnasa, earenoamážit gumppenáhkis.

Boraspiriid almmolaš báhčinbálká álggahuvvui 1846:s ja lei dalle 3
speciedálera. 1924:s biegui Guovdageainnu suohkanstivra go gumppe
báhčinbálká lei 1899 rájes juo leamaš 25 kr: "Ruđa duohta árvu dan
rájes lea gahččan dovdomassii, nappo lea bálkká árvu dušše
goalmmádas álgobálkkás. Haddeloktanemiid geažil lea gumppe vahága
árvu maid mihá stuorit go ovdal. Dalle lei bohcco árvu 15-18 kr, ja
dál dat lea 70-80 kr. Bivdoneavvut leat maid divron, ja bargohattit
maid. Danin ii leat gumpebivdu šat gánnáhahtti, earenoamážit jagi
áigodagas go náhkis ii báljo leat haddi. Goddet gal soames gumppe
duollet dálle, muhto ii oktage albmaládje bivdde gumppiid" (FFF 1924:
ášši 28, 161).

Suohkanstivra mearridii dasto ahte sii mákset 25 kr juohke gumppes
máid goddet, jus fylka lasiha iežas bálkká 25 kruvnnos 50
kruvdnui. Áltá, Kárášjohka ja Mátta-Várjjat dorjo
evttohusa. Sadjásaš fylkkamánni L. Hermansen diđii vahága máid gumpe
dagai, ja oaivvildii ahte "bálkká lasiheapmi movttidahtášii olbmuid
áŋgireappot bivdit gumppe go dál". Muhto ii su mielas ábuhan fylkka
bušehttii šat eanet goluid bidjat. Muhto fylkkadiggi gal doarjjui
evttohusa (ibid, ášši 28, s. 160, 162, 566).

7.1.4Soahpameahttunvuođat eará ealáhusaiguin

1922:s evttohii Sállannuori suohkanstivra gieldit mirkkuid
meahceelliid bivddus. Sii ákkastedje ee. dainna ahte Fálás ledje
mirkkuid geavahan boastut. Šibihat ledje jápmán, ja mirkkut sáhtte
olbmuide nai leahkit várálaččat murjemis ja lubmemis. Fylkkamánni
bealistis sáhtii čujuhit fylkkadiggemearrádussii 1919:s. Das
čujuhuvvui ahte mirkkuid geavaheapmi lei várálaš go "meahcceláidumat
dađistaga eambbo mirkkohuvvet" (FFF 1922: ášši 36, s. 173).

Sihke fylkkamánni ja fylkkadiggi dorjo láhkagildosa. Davvesiidda
suohkanstivra maid bivddii 1924:s riebanbivddu gildojuvvot mirkkuiguin
suohkanrájiiid siskkobealde, maŋŋel go 9 bivdi ledje háliidan dan
(FFF 1924: ášši 27, s. 157). Muhto goappešiid háve biehttalii
Eanandoallodeapartementa.

Dán áššis ledje gal guokte beali. 1928:s bivddii Davvesiidda
suohkanstivra fas gildosa, ja fylkkadiggi fas doarjjui dan, ovttain
eavttuin: "... ii galgga gustot siseatnansuohkaniin Buolbmágis,
Kárášjogas ja Guovdageainnus, gos bivdu lea deaŧalaš ealáhussuorgin
ja gos geavahit measta aivve mirkkuid" (FFF 1928: ášši 91, s. 495).

Go mirkkuid gilde 1932:s, doarjjui fylkkadiggi fas ahte
siseatnansuohkaniidda ii galgan gustot dát mearrádus, go boraspiret
vahágahttet boazodoalu (FFF 1933: ášši 42, s. 355).

Orui dainna lágiin ahte riddosuohkanat eambbo ovddidedje
ráfáiduhttináššiid, ja eambbo vuosttaldedje lasihit boraspiriid
báhčinbálkkáid go siseatnansuohkanat. Omd. háliidedje Sállanuori-,
Muosát- ja Davvenjárgga gielddat ráfáiduhttit njoammila Fálás,
Čohka-Láhtáš 069  ja Máhkarávjjus. Áltá ja Porsáŋgu fas háliidedje
heaittihit njála ráfáiduhttima. Porsáŋgu, Deatnu ja Kárášjohka
vuosttaldedje maid ollásit ráfáiduhttit ealgga (gč. ee. FFF 1933:
ášši 42, s. 196 ja ášši 63: 272, FFF 1934: ášši 48, s. 223 ja
FFF 1936: ášši 68, s. 329 ja ášši 69: 330). Dás oaidnit mii oalle
bures gos fuođđoriggodagaŧ 070  ledje, ja ahte lei iešguđetlágan
ealáhusvuođđu Finnmárkku iešguđet báikkiin.

7.2ÁIGODAT SOAĐI MAŊŊEL

Maiddái 1977 fuođđostatistihkas deattuhuvvo dákkár guovllu
juohku. Omd. lei ealgga lohpi báhčit Mátta-Várjjagis, Unjárggas,
Deanus, Kárášjogas, Guovdageainnus, Álttás, Fálesnuoris, Porsáŋggus
ja Davvesiiddas. 3 118 olbmo ledje fuođđodivatgoartta 1071 
oastán. Suohkaniin main leat eambbo go 100 bivdi, leat dávjá ovttahat
bivdit. Fálesnuorri ja Davvesiida eai leat šat mielde, ja
Hammerfeasta ja Čáhcesuolu leat fas ođđasat (Finnmark
1979. Tab. s. 487).

Dát duođašta guokte ášši: Báikki olbmuin leat ovdamunnin go ásset
lahka buoremus fuođđoguovlluid. Muhto seammás leat gávpogiid ja
čoahkkebáikkiid astoáiggebivdit gilvališgoahtán singuin. Dát
mannolat guoská maid rievssatbivdui, murjemii/lubmemii ja
sáivabivdui. 1984-89 áigodagas ledje omd. gaskal 16,9% ja 37,9%
bivdogoarttain vuvdon olggobealde Finnmárkku bivdiide (Småviltjakt i
Finnmark 1989-90: 15).

Dakka maŋŋel soađi orrot leamaš oalle olu boraspiret
Finnmárkkus. 1948:s muitaledje ahte dan dálvvi lei gumpe olu
speadjan. Gumpe lei goddán birrasiid 2-300 bohcco, ja 20 gumppe ledje
báhččon (FFF 1948: ášši 54, s. 237). 1945 suoidnemánus geassemánu
30. beaivái 1946 báhče 80 geatkki Finnmárkkus. Juohke geatkki ovddas
mákse 3 500 kr, oktiibuot mákse 280 000 kr getkkiid báhčinbálkán
(Steen 1963: 73. Steen lea veahá eahpečielggas báikki dáfus, muhto su
oppalaš ságain ipmirdan ahte son oaivvilda Finnmárkku).

Geatkebáhčinbálká lei dássedit lassánan 1944 rádjái, muhto 1946:s juo
vuolui bálká 2 500 kruvdnui, ja 1959:s 500 kruvdnui. Vaikko vuolideami
eaktun lei ahte juogo suohkan dahje fylka galggai máksit seammá olu
dahje eambbo, váikkuhii vuolideapmi goitge ahte boraspirebivddu
beroštupmi maid unnui.

Nuppe dáfus sáhttit dulkot loguid dainnalágiin ahte boraspiret eai
lean šat áittan bohccuide ja šibihiidda. 1950 birrasiid sáhttit
dilálašvuođa čilget ná: Gumppiid ja getkkiid lohku lei mihá unnit
go ovdal soađi. Danin lei maid váddáset goddit daid hárváid mat vel
ledje. Njálla lei ráfáidahtton 1930:s, muhto njálat eai lean lassánan.

Ruksesriebanaŧ 072  baicca lassánedje, vaikko lei
báhčinbálká. Mátta-Várjjagis ledje hui olu riebanat maŋŋel
soađi. Dušše 1949 ođđajagemánus mákse báhčinbálkká 52 riebana
ovddas (Flf 1952: 379). Guovdageainnus lei riebanbáhčinbálká 17,50
kr, muhto náhkis "ii báljo leat árvu, ja olbmuid mielas lea nu heajos
báhčinbálká ahte ii gánnát bivdit riebaniid" (ibid s. 73).

Muhto rieban borrá sihke lábbáid ja rievssatčivggaid, ja suoláda
rievssahiid ja njoammiliid gielain. Jotke riebanbivdduin vai dat gul
unnu gilvaleaddjin. Maiddái eará guovlluin fylkkas gullat ahte ledje
olu ruksesriebanat, ee. Skáidejárguovllus: "Leat ain olu rievssahat,
njoammilat ja riebanat dáppe" (Skaidiprosjektet 1975-76. Den
samisk-etnografiske delrapport v/ Bjørn Aarseth s. 26
(Sámi-čearddalaš oasseraporta s. 26 Bjørn Aarseth` bokte)).

Buoidda maid lea billár 1073 . Dat borrá sihke rievssatmoniid ja
rievssatčivggaid, ja suoláda rievssahiid gielain. Buoiddanáhkis lea
veaháš árvu, buori náhkis oaččui 10 kr 1950-jagiin. Oarribivdu gal
unnui, go náhkiin ii báljo lean šat árvu.

Ovdalaš áigge bivde ja rievssahiid gárdo okta dahje moattis juohke
bearrašis Porsáŋggus. Maŋŋel soađi ii lean šat ovttasge
"boraspirebivdu ealáhussan, ii ge sáhte dadjat ovttasge bivddu leahkit
dábálaš lassiealáhussan ge" (Eidheim 1958: 37). Boraspirebivddu ferte
gohčodit soaittáhatbivdun, vaikko muhtun ovttahat namat gal leat
bivdobálkáčállosiin. Sii maid dábálaččat bivde dušše dalle go
ledje vuohttán boraspiriid. Vulge hárve summál 1074  bivdit daid. Muhto
1950:s ožžo vel 30 olbmá boraspiriid ja gazzalottiid báhčinbálkká
Buolbmágis (ibid s. 37).

Lei goitge čielga maŋosmannan, ja dan oaidnit maid tabeallas mii
čájeha Buolbmát lensmánnekantuvrra máksin báhčinbálkkáid. Bálkkáin
manai vuollel 10% gazzaloddebáhčimiidda, eanas fállebáhčimiidda.

Tab. 7.1: Buolbmát lensmánnekantuvrra máksin báhčinbálkkát:


Jahki: Kr: 1949 14 010 1950 7 878 1951 2 813 1952 1 113
 
Gáldu: Eidheim 1958: 37

Dál bivdet eanannjiččehasain 1 075  ovddemustá ealggaid ja
njoammiliid. Muhto dološ ealáhusbivdu gal lea unnit eambbo
nohkan. Njoammiliid gal ain bivdet oalle olu, muhto Adolf Steen
muitalii juo 1963:s: "Astoáiggebivdit beatnagiiguin goddet eanas
njoammiliid, ja lea oalle hárve njoammil máid báikki olbmot
(mázelaččat) goddet" (Steen 1963: 74). Dat gal lei ovdal earaládje,
loahpaha son.

Ealga lea lassánan ja leavvan fylkii, vaikko lohket olu
suolabivddu. Dálbmeluovttas ii šaddan ealgabivdu lobálažžan ovdal
1986:s. Fálesnuorrái leat dál easkka boahtán ealggat ja Ráirus maid
leat oaidnán ealgga, mii duođašta ahte ealggat leat boahtigoahtime
dohko nai (Finnmark Dagblad 21.10.1993. Bihtá namma lea "Elg-fakta").









Tab. 7.2: Ealgabivdolobit ja báhččon ealggaid lohku 1968-72
(jahkodagaid gaskamearrelogut):

Suohkan:Lobit:Báhččon ealggat: Guovdageaidnu 18 13 Áltá 10 7
Porsáŋgu 8 6 Kárášjohka 18 14 Deatnu 11 7 Unjárga 8 7
Mátta-Várjjat 2824  .

Gáldu: Statistisk fylkeshefte for Finnmark 1980: 110.

Maŋimus jagiid bivdiid lohku lea leamaš gaskamearálaččat 5 000,
čállá kánttorhoavda Hjalmar Pavel 1979:s (Finnmark 1979: 370). 1970-
ja 1980-jagiin leat bivdogoarttaid ostiid lohku rievddadan gaskal 2
500 ja 5 000 (Småviltjakt i Finnmark 1989-90. 15).













 






























8. KAPIHTTAL

    Guollebivdu jogain ja jávrriin

Sáivaguollebivddus leat maid stuora guovlluerohusat
Finnmárkkus. Sáivabivdu lea earenoamáš mávssolaš leamaš
siseatnanguovlluin ja stuora eatnogáttiin. Amund Helland čálii 1906:s
ahte luossabivdu lea váldoealáhusgeaidnun Buolbmágis (Helland 1906
III: 442).

50 jagi maŋŋel deattuha Eidheim ahte eanandoallu ja johkabivdu leat
dássážii leamaš ealáhusvuođu váldooassin. Guollebivdu lea leamaš
deaŧalaš go dainna leat olbmot ruđa dinen. Guollebivdduin ožžo
maid eatnasat dálvviniestti alcceseaset. Guollebivdu unnui sakka go
gáidánuohttebivdu šattai dábálažžan 1900
álgomoaddelohjagiin. Olmmošlassáneami geažil šadde eanebut geat
galge juogadit buriid. Luossabivdu ekonomalaš ulbmiliin lea guhká juo
maŋos mannan. Bivdu rievddada jagis jahkái. Buolbmágis leat maŋimus
eallenagiáigodagas rievddadan gaskal 4 ja 12 tonna (Eidheim 1958: 33).

Mázes lohká Steen 1963:s leamaš bivddu ja guollebivddu hui
deaŧalažžan ovdal. Dál dat ii leat lahka ge nu mávssolaš go ovdal:
"Guollebivdduin eai leat goasse nu olu ruđa dinen, muhto olbmot leat
ožžon deaŧalaš borramušoasi luondduruovttudollui" (Steen 1963:
74).

8.1SOAHTEGASKAÁIGI

Sáivabivdu lea leamaš deaŧalaš ruđa dábuheapmái ja
iešbirgejupmái, seammaládje go murjen/lubmen, bivdu, monnečoaggin
jna. Helland muitala Kárášjohbivddu birra: "Deanu luossabivdu lea
deaŧalaš gieldda ássiide; eai loga nu olu vuovdit luosa, muhto olu
luosa atnet gieldda ruovttudoalut ieža" (Helland 1906 III: 320).

Lars Reinton lohká luosa, dápmoha, čuovčča ja hárri leamaš nu
deaŧalažžan Kárášjogas ahte guolli lei deaŧaleamos
geassesajborramuššan earret vuoja (Reinton 1955: 247).

Guollebivdu ii lean oaiveártan geassesadjái sirdimiidda olbmo muittus,
čállá Sonja Westrheim, muhto 10:s su 38 muitaleddjiin leat
buohtastahttán guohtuma ja guollebivddu fárrenártan. Dasalassin
lohkaba guovttes guohtuma, fuođarčohkkema ja guollebivddu ártan. Olu
geassesajit gosa manne gitta 1960-jagiin, ledje álgo-álggus
luossabáikkit, nu go Deatnogátti geassesajit, ja Ássebákti ja
Buollonjárga, mat gulle kárášjohkalaččaide. Oalgejogaid dápmotbivdu
ii leat goasse váikkuhan doallovuohkái ii ge geassesajiid
válljemii. Luossabivdu gal lea leamaš nu deaŧalaš ahte ođđa
geavahanmálle bohciidii: Luossageassesajdoallu buohtalaga
ládjogeassesajiin (Westrheim 1978: 86). Luossageasesajdoallu "lea
leamaš dábálaš sápmelaččain, ja várra maid muhtun kvenain" (ibid
s. 234).

Kárášjoga gáldut duođaštit ahte "meahccefuođarčohkken lea leamaš
deaŧalaš, ja ledje seammá olbmot geat luosaid bivde ja
meahccefuođđara čohkkejedje, rávis dievddut ja nuorat", muitala
Westrheim. Son deattuha ahte vaikko meahccelájut eai lean njuolggo
ártan geassesadjái fárremii, de lei goitge čielggas ahte olbmot
geavahedje luonddu vejolašvuođaid (ibid s. 87).

Deatnogátti ja Skuvvanvári 1076  ássit maid deattuhedje luossabivddu
mávssolašvuođa, joatká Westrheim: "Eanas dinejedje lubmemiin ja
luossabivdduin. Muhtun guollebáikkit dahje avádagat ledje jur
geassesajiid buohta. Doppe čuoččuhit ahte manne geassesajiide
luossabivddu dihte" (ibid s. 200).

Earret luosa, bivde maid olu eará guollešlájaid. "Muhtun jávrriin eai
oba leat ge guolit, muhtun jogain ja jávrriin ges leat valjit dápmohat
ja maiddái rávddut, máid báikki olbmot bivdet liikká olu", čálii Mona
Beichmann 1939:s (Beichmann 1939: 85), ja jotkkii: "buoremusat gottii
guoli boaittobealde guovlluin gosa fierbmun ii lean vel čuohcan"
(ibid s. 86).

Duoddaris lei čuovžabivdu deaŧalaččamus, ja Adolf Steen čálla ge
dan birra. Rávddu atne buoremus guollin, lohká son, muhto
čuovžabivdu lei eahpitkeahttá deaŧalaččamus. Nu lei maid
soahtegaskaáigge. Vuskona eai atnán buorren guollin, eai ge bivdán dan
earenoamážit. Muhtumat maid eai liikon hávgii, juogo dainna go dat
lea ropmi dahje mágu geažil, muhto eatnasat borre hávgga. Goikaduvvon
hávgganáhkki (nu go eará guliid náhkit) čilge gáfe, ja addá buori
mágu (Steen 1963: 76-79).

Eai bivdán njágá ge, ropmivuođa geažil, ja dušše soapmásat borre
njágá, muhto das lea buorre vuoivvas, ja livssiin lea buorre náhkiid
dikšut, ja čázehiid ja sisttehiid vuoidat. Hárri atne heajos guollin
go borrá luosa ja vuokka luosaid bivddidettiin (ibid s. 76-77).

Njávdánkvenat bivde olu hárriid. Sii bidje stuora, luovos
rissegimppuid 1 077  johkii. Hárri čiehkádii dáid sisa, ja go loktii
gimppuid bajás, de čuvvo hárrit daid (NEG 222524 Neiden 1972).

Dát fas čájeha ahte geavahedje riggodagaid hui máŋgga ládje, seammás
go máhku ja liikon rievddadii guovlluid mielde ja mearridii makkár
buktagiid olbmot geavahedje. Johs. Falkenberg duođašta ahte ledje
guovlluid mielde erohusat. Son čuoččuha ahte Davvesiiddas bivde
unnán jogaid, vaikko ledje luossajogat sihke Skiessvuona 1078  siste ja
Storfjordeniš 079 .

Porsáŋggus bivde olbmot eanas alcceseaset, muhto muhtumat bivde maid
vuovdima váste. Earenoamážit Skáidejávrris bivde guoli vuovdima váste
soahtegaskaáigge (Skaidiprosjektet 1975-76. Samisk-etnografisk
delrapport s. 25 (sámi etnográfalaš oasserapporta s. 25). Dat lea
Lars Persen Birkeli` lágiduvvon bivddu birra 4:in fatnasiin ja
veagain)).

Bissojoga 1080  kvenaide lei luossabivdu jogas seammá deaŧalaš go
áhpebivdu (Mikkelsen vuođđologu haga, s. 18). Muhto dalle lei ge
"olu eambbo dápmot ja luossa jogain ja jávrriin go dál"
(ØSIGD-prosjektet 1978: 11. Hans Mikkelsen Bissojogas muitala.) Samuli
Paulaharju oaivvilda ahte Bissojogas ja Njávdámis ledje guolit olu
vátnon 1920-jagiin juo (Paulaharju 1928: 144).

Deanubivddu 1888-lága ja 1905 luossalága bokte ii leat Deanu ja Álttá
luossabivdu buohkaide lobálaš. 1964 luossalága bokte gustogohte
gáržžideamit maiddái Njávdámii. Álgo- álggus bivde ge gilisearvvit
ja johgátteolbmot Finnmárkku jogaid (Tønnesen 1979: 241).

1888-láhka bođii várjalit Deanuleagi ássiid vuoigatvuođaid. Das lei
mearrádus ahte galggai eaiggáduššat dahje láigohit matrikulerejuvvon
eatnama. 1911 gonagaslaš resolušuvnnas álggahuvvui maid ássan- ja
doaimmahangeasku 1081 . Nappo galggai bivdi ássat dan eatnama nalde, ii
ge guhkkelis go 2 km jogas eret, ja doppe galgá muhtun jagiid
gilvojuvvon unnimustá ovtta gusafuođarnáre (2 000 kg suoidni) (Moen
1991: 60).

Deanuleagi, Njávdánjoga ja Porsáŋggujogaid olbmot ledje measta aivve
sámi- ja kvenasogas. Álttás gal ledje olu dáččat, geat dinejedje
Álttájoga láigguin ja dasalassin bivde duottarjávrriid viššalit,
sihke vuovdima váste ja ruovttudollui (Sverre Eilertsen 1987 ee. Viggo
Kjellmann birra).

Álttájoga bivddu dietnasat leat oamasteami bokte gullan
johgátteássiide geain lea gusa biebman náre gilvojuvvon gieddi (120
suoidneguorpmi 1082 ). Sii vuođđudedje oasussearvvi 1083 , Alta
Laksefiskeri-Interessentskap (Álttá luossabivdiid searvi (dás
jorgaluvvon namma)), čálii sátnejođiheaddji Heitmann 1952:s. Alta
Laksefiskeri-Interresentskap:s lea láigolihttu Álttájohkii. 1856 rájes
maŋimus soađi rádjái láigohii Roxborough hertug Álttájoga. Soađi
áigge ja maŋŋel soađi (muitaluvvon 1952:s) lea johka eanas gili
olbmuide láigohuvvon. Westminstera hertug láigohii 1949:s ja 1950:s
moadde avádaga. Dalle lei johka juhkkojuvvon 5 avádahkan (Flf 1952:
298).

JahkiLáigolihttodivatBivdojuvvonMiellahttolohku 1910 12 000


1939 5 500 4 880 306 1941 9 960 3 286 ?  1943 14 400 4 000 birrasiid
  291 1945 ii lean láigohuvvon 5 000 birrasiid 282 1947 12 465 10 170
  263 194922 000 6 970 252 .

Gáldu: Finnmark fylkesleksikon 1952: 299 ja Medisinalrapport 1910-11

Buollánávžilaččat ja eaibuleagilaččat fertejedje oastit (dahje
lonuhit alcceseaset) mearaguoli Bossegohpis dahje Joganjálmmis. Danin
eai borran nu olu mearaguoli dain ávžžiin. Muhto borre "olu
sáivaguoli nu go dápmoha, čuovžža ja luosa" (NEG 21096 Tverrelvdal
og Eibydal 1968). Daid bivde eanemustá lájuid ovdal ja maŋŋel, veahá
duottarjávrriin čakčat, ja muđui giđđajieŋa nalde sihke jogain
ja jávrriin.

8.2ÁIGODAT SOAĐI MAŊŊEL

Njávdánjoga luossabivdu lei álggos nuortalaš 1084  searvebivdu. Muhto
1848 duopmocealkámuša 1085  bokte, ožžo maid Njávdáma ođđa ássit,
geat ledje kvenat, seammá bivdorievtti Njávdánjogas. Buot Njávdáma
eananeaiggádat besset dál miellahttun "Neiden Fiskefelleskap":i
(Njávdáma guollesearvi (dás jorgaluvvon namma)). 1970 birrasiid ledje
5 12-olbmá sturrosaš searvvi mat bivde Skoltefosseniš 086 
(gäbbäläbivdu). Juohke oasálaš searvvis galggai oažžut 10 kg luosa,
ja jus bázii, de galggai eará servviide mannat dat. 1968:s oaččui
juohkehaš badjel 30 kg, muhto suoidnemánu gaskkamuddui 1969 eai báljo
lean goddán luosaid. Guollebivdovuoigatvuođaid láigohemiin dinejedje
oalle olu, nu movt Álttá- ja Deanujogaláigohemiin nai. 1968:s
dinejedje 36 000 kr (NEG 22524 Neiden 1972).

Eará Finnmárkku luossajogaid lea stáhta lihttoláigohan báikkálaš
guollebivdoservviide, mat vuvdet guollegoarttaid. Dienas manna
johkadoaimmaide (Finnmark 1979: 440).

"Siseatnangiliin eai leat galle bearraša mat eai unnit eambbo bivdde
sáivaguoli alcceseaset. Oallugat dábuhit dálvvi guoli, ja muhtumat
bivdet maid vuovdima váste", čállá Hjalmar Pavel (ibid s. 368). Dát
duođašta dan máid Adolf Steen lea dadjan ovdal: Guovdageaineanu ja
Máze jávrriid bivdu lea doloža rájes leamaš hui mávssolaš (Steen
1963: 75).

Steen deattuha ahte jogain ja Máze jávrriin lea oktasaš bivdu ja
juohkehaš oažžu bivdit gos háliida. Muhtun bearrašat lávejedje
maid fárrolaga vuolgit vahkosaš mátkkiide gitta Návuona 1087  ráji
duohkái. Ovdal vuvde olu guliid boazosápmelaččaide dahje lonuhedje
bierggu ja náhkiid/gápmasiid guliin. Dát lonohusgávpi lei measta
nohkan 1960 birrasiid, ja olbmot bivde dan rájes dušše ruovttudollui
(ibid s. 81).

Buolbmágis lei guollebivdu ain hui deaŧalaš. Eanas ruovttudoalut,
earret dáččaid, bivde luosaid jahkásaččat, ja dinejedje veahá
dainna. Dienas rievddadii veahá, muhto 1958:s bođii 2-800 kr juohke
guollebivdi nammii (Eidheim 1958: 34).

Vuolábealde oaidnit tabeallas sullii man olu kiluid ja kruvnnuid
Buolbmát sáivaguollebivdu attii 1950 birrasiid:

Tab. 8.2: Buolbmát sáivaguollebivdu:

Jahki kg kr .  1949: 8327 42 298 1950: 6 500 32 500 1951: 5 200 41 000
1952: 4 500 31 230 1953:11 00074 000 .  Gáldu: Eidheim 1958: 74

Lensmánni lea 1950 rájes, guolástusbearráigeahčči addán geaskkuin,
iežas árvvoštallamiin jorben guollebivdiin ožžon loguid
bajásguvlui. Árvvoštalle ahte veahá manai alcceseaset máid eai
almmuhan (ibid s. 35).

Maŋŋel soađi leat leamaš buoret hattit, ja gávpeolbmát válde buot
máid ožžo oastit, sádden váste lulás. Dát dagahii ahte luosa sálten
dálveniestin unnui sakka. Muhto eará sáivaguliid (dápmot, rávdu, hárri
ja čuovča) leat eanas ieža borran ja iežaset galmmihanbumbbáide
bidjan. Dievddut manne 3-4 beaivásaš guollebivdomátkkiide,
earenoamážit jávrriide ja jogaide oarjjabealde Deanu. Dát guollebivdu
"lea leamaš mávssolaččamus daidda ruovttudoaluide main lea heajumus
ruhtadilli. Lea váttis árvvoštallat dán bivddu árvvu ja sturrodaga,
muhto oallut ruovttudoaluin lea sáivaguolli oassin beaivválaš biepmus
geasse- ja čakčamánuid" (ibid s. 35).

Sáivaguollebivdu lea dađistaga lassánan vuoiŋŋastan- ja
lustaáiggedoaibman 1 088 . Luossabivdu lea oalle deaŧalaš Fálesnuoris,
sihke nuohtásteapmi ja "dat eambbo suohttasa dihte johkabivdu" (Flf
1952: 318). Suohttasa dihte bivde vuokkain ja stákkuin, ja
ealáhusváste bivde firpmiin dahje nuhtiin. Ovdamearkan mannolahkii
soađi maŋŋel sáhttá namuhit Fylkkadikki mearrádusa 1947:s: Fierbmun
šattai lobálažžan Counjajavrres (Čuonjájávrris) Guovdageainnus
dušše suoidnemánu, muhto oaggun šattai lobálažžan birrajagi (FFF
1947: 213).

Finnmárkkus ledje sullii 50 000 lustabivdi 1970-jagiid
gaskkamuttos. Dán logus leat gal mielde sihke eará fylkkaid dáččat
ja olgoriikkalaččat. Dalle ii dáidde sáhttit guollebivddus lohkat nu
stuora ekonomalaš árvvu go ovdal. Vaikko báikki olbmot sáhttet
sáivaguolásteami lohkat áigeguovdilis riggodahkan, de sáhttá leahkit
váttis sirret astoáiggebivddu ja ruovttodoallobivddu (biebmolasi) ja
dáid ealáhus-ekonomalaš ulbmiliid (Skaidiprosjektet
1975-76. Samisk-etnografisk delrapport s. 26).

Nubbi ášši lea ahte guolli adno herskon. Dat lea hersko danin go lea
mearri man olu dan goddá, ja go dan ii oaččo oastit dábálaš vuogi
mielde márkanis. Sáivaguolli ii leat nappo dárbbašlaš ealiheapmái,
muhto eallin šaddá goitge geafit dan haga.








































9. KAPIHTTAL

       Darfi ja vuovdi


9.1BOALDÁMUŠVÁTTISVUOĐAT

Finnmárkku dálkkádatdilálašvuođaid geažil ferte leamaš deaŧalaš
ahte lei álki dábuhit boaldámuša. Knut Kolsrud čuoččuha omd. ahte
boaldenmuorra ja čáhci ledje guovddážis mearrideame báikki gosa
olbmot ásaiduvve (Kolsrud 1943: 98). Rittus, gos lei unnán vuovdi
dahje ii oba ge lean vuovdi, sáhttet riehkit dan dáfus leamaš
mearrideaddjin.

Muhto lea mearri vuovddi ođđasis šaddamis, ja earenoamážit
nohkagođii vuovdi Finnmárkku olggut guovlluin áigá juo. Álttás
šattai gielddusin gili olggobealássiide 1963:s juo čuohppat vuovddi
(Tønnesen 1979: 81. Son čujuhii Tingbok for Finnmark (Finnmárkku
Diggegirjái) man originála lea Romssa Stáhtaarkiivvas (Statsarkivet i
Tromsø), fol. 184r, fol. 188v ja fol. 189r).

Muhto váttisvuođat gul lassánedje muđui nai Finnmárkkus. 1860
birrasiid čuoččuhii omd. Goaskinvákki 1089  ja Čuđegietti 1090 
lensmánni ahte Bissojoga vuovdi lei nohkan (Hanssen 1986: 202).

Eiseválddit, ja earenoamážit vuovdeossodaŧ 091 , ballágohte vuovddi
boahtteáiggiin. Vaikko buohkain ii lean ge nu sevdnjes oaidnu,
ávžžuhedje Finnmárkku eiseválddit garrasit lasihit darfeboaldima
1890-jagiin (Amtmann 1896-1900, s. 22).

Darfi boaldámuššan lei ođđa riggodat. Easkka birrasiid 1870 rájes
šaddagođii darfeloggun dábálažžan. Čájehuvvui ahte darfi lei hui
buorre čoavddus váttisvuođaide, sihke vuovddi maŋos mannama ja
boaldámušváni dáfus. Knut Kolsrud duođašta ahte darfeloggun lei
dábálaš omd. Čoalmmis: "Boaldenmuoraid čuohppan goasii billistii
vuovddi 1800 loahpas. Muhto darfeloggun lea gádjon vuovddi, ja dál
(1943) lea vuovdi fas šaddagoahtán" (Kolsrud 1943: 87). 1800-logu
loahpas loggugohte mearrasápmelaččat darffi, ja buohkain lei darfi
boaldámuššan soahtegaskaáigge: "Danin leat olbmot ožžon ođđa
barggu guovdu geasi, darfelogguma" (ibid s. 99).

Njálmmálaš muitaleamit duođaštit ahte riddoguovlluin ovddemus
geavahišgohte darffi: Boarráset olbmot muitalit ahte sii ledje fas
boarráseappuin gullan ahte Sállanis bolde darffi. Cuokcavuona
vuosttaš ássit bolde muoraid, muhto go vuovdi nogai, de boaldigohte
darffi. Dát dáhpáhuvai 1870-80 birrasiid (NEG 21365 Nuvsvåg
1969). Sállanássit muitalit ahte sii ledje vuosttažat geat
čuohppagohte darffi, ja eará davvinorgalaččat ohppe sis dan. Dát
heive Láhpi, Skiervvá1092 ja Návuona dieđuide (NEG 22359 Hasvik
1971).

Sihke Cuokcavuonas, Sállanis ja eará báikkiin oaivvildit buohkat ahte
ovdal lei oalle olu vuovdi, muhto dat lea nohkan muorračuohppamiin
(NEG 21365 Nuvsvåg 1969). Robert Paine muitala omd. ahte
Jáhkovuonaš 093  bolde dušše muoraid ovdal 1870. 1870-1917 gaskal
maid bolde eanas muoraid, muhto maiddái veahá darffi. Maŋŋel 1930
boaldigohte maid koalaid 1 094 , ja dat bođii dađistaga eambbo darffi
sadjái. Sauhavnaš 095  Jáhkovuonas lei koalla váldoboaldámuššan
1954:s (Paine 1957 I: 59).

9.2DARFELOGGUN BIRRASIID 1900-1970

Davvi-Várjjagis muitalit ahte ovdalaš áigge geavahedje dušše
daŋasdarffi. Dan loggo ja goikadedje. Doppe gos šadde vuollegis
skierrit ja sieđggat, gaiko daid eret ja loggo 15-20 cm asu
darffi. 1900 birrasiid čuohppagohte jeaggedarffi. Čuhppe
njealječihkii ja goikadedje. Juohke assas čoalttu 1096  čuhppe 3-5
sadjái maid assodat lei sullii 10 cm. Áibbas goikkisin ledje dat nu
garrasat ahte daid fertii veahčiriin mollet. Girsi jekkiin sullii 1/2
m čiekŋalasas dagahii váttisvuođaid sihke darfečuohppamii, ja go
maŋŋel áigo veltut jekkiid (NEG 19710 Skallelv - Salttjern - Ekkerøy
1965).

Geavahedje sihke jeagge- ja daŋasdarffi boaldámuššan, muhto dát
rievddadii olu báikkis báikái. Olggut Deanus geavahedje jeaggedarffi,
Sállanis geavahedje goappešagaid. Čuhppe darffi dakkaviđe go
jeakkit ledje suddan. Daŋasdarffi sáhtii loggut geasi, danin go dat
goikkai álkit. Veahá darffi gal atne gávgasin 1 097  návetlahttái, muhto
jeaggeruohttasiid čuoladedje, goikadedje ja atne
boaldámuššan. Cuokcavuonas gal geavahišgohte darfegávgasiid easkka
ođđaset áigge. Doppe geavahedje maid jeaggedarffi, muhto lavnnji 1098 
gal eai váldán. Muhto jus daŋasdarfi lei olu, de atne dan
loahppenboaldámuššan návehis. Seammaládje dahke Ruovdavuonas. Doppe
gal muđui geavahedje unnán darffi go lei doarvái soahkevuovdi
(Gč. NEG 20649 Olggut Deatnu 1967, NEG 21113 Akkarvik 1968, NEG 21365
Nuvsvåg 1969 ja NEG 21547 Jarfjord 1969).

Girsi galggai vuos suddat, ovdal go darfelájut álge geassemánu loahpas
ja biste 1-2 vahku. Buoremus darfi lei čáhppes geađgedarfi
(veažerdarffi) máid válde čiekŋaleamos jeaggebotniin. Lei dávjá
dárbbašlaš guhkás mannat dábuhit buori darffi. 1920-jagiin ain manne
Várjjatvuona davábeale ássit Mátta-Várjjaga sulluide gos ledje stuora,
čiekŋalis jeakkit. Lei álki fievrredit darffi ruoktot, go bivde
guliid doppe ja dušše viežžaledje darffi gáttis fatnasii (NEG
20652 Vadsø 1969).

Dat maid rievddadii man olu geavahedje darffi. Dábálaš ruovttudoalus
Čoalmmis ledje guokte-golbma dolastansaji oktan návetgoađi árraniin,
ja rehkenaste boaldit ovtta seahká 30-40 bihtáin beaivái. Jahkái manne
8-10 000 bihtá (Kolsrud 1943: 99-100). Ákŋoluovttas rehkenaste
dábálaš ruovttudollui mannat 3000 assás čoalttu (birrasiid 12 000
bihtá) dálvái boaldámuššan. Muhtumat leat maid vuovdán darffi
gávpeolbmáide ja guosseguollebivdiide (NEG 22359 Hasvik 1971).

Gilisearvvis ledje ovttaoaivilis ahte lei sin oktasaš jeaggedarfi, ja
buohkat oasálaste loggumis. Rávis olbmot loggo ja guottašedje, ja
mánát bajidedje darffiid (gč. NEG 20649 Ytre Tana 1967, NEG 21113
Akkarvik 1968 ja NEG 21365 Nuvsvåg 1969). Sáhtte maid lonohallat
bargguid, muitaluvvo Cuokcavuonas.

1960-jagiin gal lei darfegeavaheapmi measta oalát
nohkan. Eananvuovdinkantuvrra darfegirjjit máid báikkálaš
darfebearráigeahččit čálle, loahpahuvvojedje 1965:s. Ovdalaš áigge
olu darfegeavaheapmi lei dál measta nohkan, muitaluvvo olggut Deanus
1967:s (NEG 20649 Olggut Deatnu 1967). Darfi lei ovdal
váldoboaldámuššan Akkarvikaš 099  (NEG 21113 Akkarvik
1968). Ákŋoluovttas geavahedje unnán darffi 1971:s, go ruhtadilli lei
buorránan (NEG 22359 Hasvik 1971).

Ihkkohiš 100  ja Gállonjárggas 1101 lei sierra vuohki ráhkadit
darffi. Stuora ruksesjeaggemuoldobovnnaid 1 102  dulbmo bákteráguide
čáziin, ja dikte dáiggi nuppi jahkái. Dalle čuohpadedje dan assás
čoalttuide, dolvo goikadanbáikái gos goikadedje, ja dat šattai
buorren darfin. Dan darffi gohčodedje cábmonmuoldun (bankimulta). Go
čuhppe darffi báktegurain, de devde daid fas ođđa dáiggiin
(NEG 19710  Skallelv - Salttjern - Ekkerøy 1965).

9.3VUOVDI JA VUOVDEBUKTAGAT

Finnmárkku goahccevuovdi lea seammá go beahcevuovdi. Beazit leat
stuorit johkalegiin, nu go Álttás, Báhčaveajis ja
Kárášjogas. Báhčaveajis gal leat maid veahá guosat. Máilmmi davimus
guossavuovdi lea Rávttošnjárgga álbmotmeahciš 103  ja davimus
lastavuovdi lea Čorgašnjárggaš 104  Ákšovuonvuomiš 105 .

Nubbi goahccevuovdeguovlu lea bajit Báhčaveaji álbmotmeahcci mii lea
63 km². Carl Schøyen evttohii 1948:s ráfáiduhttit 160 km² stuoru
guovllu. Hálddašeaddjit vuosttaldedje dan, ja unnidedje guovllu
(Lunde 1979: 752).

Finnmárkkus lea 4,2 % buvttadeaddji vuovdi (nappo 2 mill. daa), muhto
dušše 40 % das lea goahccevuovdi. Stáhta eaiggáduššá 99,7 % buot
vuovddis (Finnmark Skogselskap 1975: 32).

Finnmárkkus lea vuovdesuodjaleapmi hui guovddážis ja lea mannan
ovdalii go báikkálaš olbmuid vuovdečuohppanriekti. Miessemánu
27. b. 1775 gonagaslaš resolušuvnna olis lea omd. boahtán mearrádus
man bokte ožžo ássit dain giliin gos lei soahkevuovdi (dahje buot
lastavuovdi) rievtti váldit dan máid dárbbašedje, ámtamánni addin
lobiin. Dán resolušuvnna olis lea fylkkamánni suoidnemánu 9. b. 1936
ráhkadan njuolggadusaid stáhta vuovddi geavaheapmái. Ii leat riekti
vuovdit dan čujuhuvvon sárggá muoraid ja riekti lei muđui
muddejuvvon boaldámuša dábuheapmái (Innst. 1956 del 2 (innst. om lov
og forskrifter om Statens umatrikulerte grunn): 22 (stáhta
čálekeahtes eatnamiid láhka- ja njuolgadusevttohusat).

Dán vuovdesuodjaleami njuolggo váikkuhussan vuođđuduvvui Finmarkens
Amts Træplantingsselskap 1900:s. Searvi lonuhii nama 1927:s, ja
šattai Finnmark Skogsselskap (Finnmárkku vuovdesearvi) (Finnmark
Skogselskap 1975: 5). Dát vuovde- ja vuovdedoaibmaberoštupmi dagahii
ee. ahte gilvigohte vuovddi. Báhčaveajis gilvigohte 1906:s. 1907-10
áigodagas veltegohte maid eatnama doppe (Lunde 1979: 448).

Finnmárkku vuovdesearvvi 1975 ávvočállosiš 106  čuoččuhuvvo ahte
1920 birrasiid lei vuovdi boaris ja šattoheapmi. 1924:s álggahii Det
norske Skogforsøksvesen (Norgga vuovdegeahččaladdanossodat)
systemáhtalaš buvttadan- ja ođastanguorahallamiid. Vuovdesearvi
oaivvildii veaháš buori ovdáneami, man ártan lei buoret dálkkádat ja
buoret vuovdedikšun (Finnmark Skogselskap 1975: 32-33).

Magnhild Bjørgan maid čuoččuhii 1952:s ahte dálkkádat lei
buorránan. Dálbmeluovtta orda 1107  lei jahkečuođimolsuma rájes
"sirdásan badjelii" (Flf 1952: 405).

1920-jagiin 1970-jagiide lea stuora vuovdi čuhppojuvvon dimbbarin ja
ođđaset vuovdi ovdánišgoahtán buvttadanvejolašvuođaiguin. Muhto
goitge lea gaskamearálaš šaddu juohke daa nammii nu vuollin ahte
doaimmahedje vuovdedoalu dakkar báikkiin máid Østlánddas livččii
heajos eanamin gohčodan. Finnmárkku beahcevuovdi oainnat lea polára
goahcceorda 1108  (Finnmark Skogselskap 1975: 32-33).

9.3.1Vuovdima váste vuovdedoaibma soahtegaskaáigge

Lei A/S Sydvaranger` rusttet mii álggahii Mátta-Várjjaga vuovdedoaimma
stuora ovdáneami. Fitnodat dárbbašii ávdnasiid
ee. doaibmavisttiide 1109 , orrunviesuide ja ruovdemáđija
bajildusmuorran 1 110  gaskal Girkonjárgga ruvke ja Guovžajávrri 1111 
(Lunde 1979: 446).

Stáhta osttii 1920:s Johkanjárgga 1112  sahenrusttega mii vuođđuduvvui
1912:s (ibid s. 447). 1926:s bođii mearrádus ahte stáhta galggai
dušše iežas atnui vuovdit dimbara, mii dagahii ee. ahte Kvien
priváhta fitnodat fertii heaittihuvvot (ibid s. 454).

Priváhta dáčča beroštumiiguin vuođđuduvvui A/S Pasvik Timber
Co. 1921:s. Ártan dása lei maid ahte Báhčaveadji lei šaddan
rádjejohkan Supmii maŋŋel 1. máilmmesoađi. Suopmelaččat
doaibmagohte olu eambbo go ovdal, ja sis lei maid
lahttendoaimmahaŧ 113 . Searvvi ulbmilin lei váldit Suoma dimbariid
Anárguovllus. Doppe ledje dimbbarhivvodagat mihá stuoribut go máid
stáhta sáhtii Báhčaveaivuvddiin čuohppat. 1930-jagiid gaskkamuttos
čuohpai omd. Statens sagbruk (stáhta sahádoaimmahat) 30 000 dimbara
jahkái, ja A/S Pasvik Timber válddii vuostá olles 400 000
dimbara. 1926-35 logijagiáigodagas lahttejuvvojedje 300 000 dimbara
stáhta vuovdedoaimmahaga ovddas, muhto A/S Pasvik Timber válddii
vuostá badjel 2 miljovnna dimbara (ibid s. 450).

Deatnu oaččui ovdal soađi dimbariid ja muorraávdnasiid Ánarjoh- ja
Kárášjohguovllus, muitalii sátnejođiheaddji K. Rasmussen 1952:s:
"Dimbarat lahttejuvvojedje johkaráigge vulos lahttaiguin". 1925
birrasiid huksejuvvui sahenrusttet Bokcái 1114 , muhto dan sirde
Kárášjohnjálbmái go lei guhkes ja váttis lahtten johkaráigge (Flf
1952: 414).

Báhčaveaji dimbbarčuohppanmearri šattai 1916-19 árvvoštallama
maŋŋel 10 000 m³ dahje 30 000 dimbara. Orru leamen nu ahte bures
leat doahttalan meari, vaikko muhtun jagiid 1930 birrasiid gal čuhppe
15 000 m³ (Lunde 1979: 447).

1940:s bohte duiskkalaččat ja sin mielde garra vuovdečuohppan. Dan
áigge atne dan "vuovdespeadjamin", nu go Álttá sátnejođiheaddji
D. Heitmann gohčodii dan (Flf 1952: 299). Olbmuide lei dát jur
suorggahahtti, go sii atne buot vuovddi suodjaluvvon vuovdin ja danin
gieđahalle dan várrogasat (Jordbruket i Finnmark 1946: 4).

Duiskkalaččat čuhppe badjelmearálaččat 30 700 m³ vuovddi soađi
áigge (Lunde 1979: 746). Álttás lei stáhta vuovdešaddu 2 256 m³ ja
jahkásaččat čuhppe 2 000 m³. Duiskkalaččat čuhppe árvvu mielde
80 000 m³ beahce- ja soahkevuovddi boaldámuššan ja
huksehusaide. "Sii lea ee. čuohppan visot dan čáppa
Altagård-vuovddi, mii suddjii Joganjálmmi dáluid biekka ja dálkki
vuostá (Flf 1952: 299). Duiskkalaččaid čuohppan čuzii
earenoamážit Ráirovuovdái 1115 , muitaluvvo Dálbmeluovttas (ibid
s. 405).
vv
Earret boaldámuššan ja bráhkkaávnnasin dárbbašedje duiskkalaččat
muorraávdnasiid guhkes muohtaráiggiide ja girdišilljuide maidda bidje
fiellovuođu (Petterson 1984: 34). Muhto veahá goitge
gádjo. Anárjohleahkái Bassevuovddi buohta ledje guođđán 3-4 000
dimbara. Ossodatingeniora Kristian Sørensen lahttehii dimbariid
Dorvonjárgii 1116  gos muhtun saháeaiggát lei birgehan eanas
veahkkeneavvuid. Sáhejuvvon ávdnasiid atne šaldehuksemii (Vegfolk
forteller 1991: 119-120).

Ii várra lean nu heajos dilli go doivo vuosttaš jagiid maŋŋel
soađi, ii goit Báhčaveaileagis. 1950-jagiid loahpas fuomášedje ahte
Báhčaveaivuovddit šadde buorebut go ovdal ledje árvvoštallan,
badjel 20 000 m³ 15 000 m³ ektui, máid doivo. 1920-40 jagiid ledje
dasto čuohppan 4 000 m³ unnit go dárbbašlaš (Lunde 1979: 746).

9.3.2Vuovdima váste vuovdedoaibma maŋŋel soađi

A/S Pasvik Timber Co., mii lei davviriikkain okta dain
ođđaáigásaččamus sahenrusttegiin, bávkaluvvui áibmui 1940:s ja
olles rusttet ja eanas dimbarat bulle. Johkanjárgga sahenrusttet
boldojuvvui golggotmánus 1944 (Flf 1952: 385).

Lahtten gáibida ahte goappeš beale gáttiid oažžu geavahit. Danin ii
lean vejolaš ođđasis hukset Pasvik Timber maŋŋel go Báhčaveadji
šattai rádjejohkan Ruššii. Johkanjárgga sahen- ja
heavvalastinrusttegis ledje sullásaš váttisvuođat. Dat oaččui gal
dimbara Norgga beale vuvddiin, muhto lahtten nogai seammá árttaiguin,
ja dat dagahii váttisvuođaid sahenrusttetdoibmii. Álggos čovde
váttisvuođa go sahejedje dimbariid unnit sahenrusttegiin
dimbbarčuohppansaji lahka ja de dolvo daid biillain Girkonjárgii
(Solhaug 1982: 46-48. Gč. maid Ffl 1952: 146). Johkanjárgga
sahenrusttega dahke ođđasit Girkonjárgii 1951:s (Lunde 1979: 751).

Finnmárkku boaldin dagahii stuora dimbbardárbbu, ja danin álggii
buvttadeapmi jođanit (ibid s. 747). Muhto Finnmárku dárbbašii divdna
earasajes buktin dimbariid.

1965-66 jagiid čuhppe 52 330 m³ dimbara, mii lei buot fylkkaid
gaskkas unnimus lohku. Dušše 43 % vuvde, ja Hedmárkkus vuvde omd. 90
%. Nappo geavahit olu dimbara fylkkas. Leat máŋga ártta dasa go
vuvdet ja čuhppet nu unnán dimbara. Olles 88 % areálas lea
lastavuovdi, mihtiduvvon kubikkaid mielde lea dát dušše oasáš
Hedmárkku ektui. Šaddá divrrasin fievrredit dimbariid guhkes mátkkiid
viidáset buvttadeapmái. Dasto lea hui bieđggus buvttadeaddji vuovdi
vuolábealde goahcceordda. Badjel 80 % vuovdindimbariin leat
sahendimbaraŧ 117  (Finnmark Fylke. Naturgrunnlag og økonomi 1970: 5).

1956 Sámelávdegotti evttohusas daddjo maid ahte olles viidodagain eai
leat čuohppan dimbariid go lea váttis fievrredit. Eanas beahcevuovddi
leat sahen guhpan smávva ruovttusahenrusttegiin mat muhtun ráje
dimbariid leat Suomas ožžon (Innst. 1956: 49).

Maŋŋel soađi lea jahkásaš dimbbarčuohppan unnon. 1974-75:s
čuhppe birrasiid 27 000 m³ (Store Norske Leksikon bd 4 1979: 277).

Tab. 9.1: Dimbbarčuohppan vuovdimassii ja
industribuvttadeapmái. 1967/68-1971/72 jahkásaš gaskamearri, fásta
mihttu m³.


                                        Goahccemuordimbarat/ -guppolat
                                   
-----------                                               

Oktiibuot
Sáhejuvvon dimbarat ja fiellut 4 
Fiellut
Lastamuora
dimbarat/
guppolat
Eará
Boalden-
muorat
---------
Áltá
3855
3360
2078
  120
   69
 244
Porsáŋgu
    43
      3
    12
    -
    -                 
   30
Kárášjohka
4330
3986
  892
  312
    -
   78
Mátta-Várjjat   13783                110948773    92                         335
Oktiibuot          22011                18443                11755  524   69                 687

%:n olles  riikkas 0,3 %
4 1970/71-1971/72 jagiid gaskamearri
Gáldu: Statistisk Fylkeshefte for Finnmark 1973: 109.

Báikki olbmuide čujuhit dál olu unnit lastavuovdesárggáid go ovdal. 1950-jagiin omd. čujuhedje jahkásaččat birrasiid 20 000 m³ lastavuovddi (gč. tabealla vuollelis) (Innst. 1956, del 2 (Stáhta čálekeahtes eatnama lágaid ja njuolggadusaid birra): 22).

Stáhta eaiggáduššá, nu go namuhuvvon, eanas Finnmárkku vuovdeareálaid. Priváhta vuovddit leat eanas lastavuovddit, mat leat boaldámuššan geavahuvvon.

Tab. 9.2: Eaiggáduvvon vuovddit sturrodaga ja buvttadanareála ja suohkaniid mielde. Buvttadeaddji vuovdeareála oktiibuot eaiggátvuođa ja suohkaniid mielde.


Lohku
das <100 daa
Buvttadeaddji
vuovdi, daa
Das stáhtaeaiggáduvvon, daa
--_
Guovdageaidnu
    1
    1


Áltá
192
153
 233
  220
Láhppi
    1
    1


Sállannuorri
    7
    7


Fálesnuorri
    1
    1


Muosát
    1
    1


Porsáŋgu
  27
  22
   98
    97
Kárášjohka
  94
  80
 800
  794
Davvesiida
  29
  25
      4
       2
Gáŋgaviika
    1
     1


Čáhcesuolu
    2
     2


Deatnu
  45
   45


Unjárga
    9
     9


Bearalváhki
    1
     1


Báhcavuotna
    1
     1


Mátta-Várjjat  89   70  450  446
Oktii:501 4201585155
%:n olles riikkas   2,4  22,3

Gáldu: Statistisk Fylkeshefte for Finnmark 1973: 108


9.3.3Goahte- ja viessohuksen

Lavnnji geavahedje maid earái go boaldámuššan, earenoamážit
iešguđetlágan gođiide. Muhto ledje 1800-loahpas juo huksegoahtán
dimbbarviesuid orrun- ja searvegođiid sadjái, ja dát mannolat lei vel
jođáneabbo birrasiid 1910 rájes. 1910v:s ledje ain 20 searvegoađi
Porsáŋggus. 1920:s ledje 2 vel báhcán. Dasa lassin ledje sullii 15
orrungoađi (Helse 1893-1926). 1940-jagiin orro ain muhtumat gođiin,
rittuin maid. Návetgoađit ledje dábálaččat, muitala Kolsrud. Buori
Čoalbmedállui gulle 2-3 áitti ja návsti. Buot muorraviesut ledje
oston dahje ráhkaduvvon nannanmuorraávdnasiin. Sáhtte geavahit
ruoššadimbariid, muhto válljejedje Álttá dimbara ovdalii go dát
unnit goabagii, ii nu jođánit mieskan ja lei maid garraset muorra:
"Álttá dimbariid ledje eanas Álttá kvenat buvttadan" (Kolsrud 1943:
119, 122).

9.3.4Fuođaršlájat ja bargoneavvut

Šibitfuođarin geavahedje vuovddis eanemustá:

Dálverissiid: dábálaččat rissiid ja seakka ovssiid, earenoamážit
dálvesoahkerissiid, muhto máiddái goahcceovssiid 1 118 .

Urbeovssiid 1 119  (giđabeallái), earenoamážit soahkeovssiid, muhto
maiddái eará muoraid ovssiid.

Iešguđet muorrašlájaid bárkku 1120 .

Dáid fuođaršlájaid geavaheapmi vulggii ollásit das guđe báikkis ain
lei Finnmárkkus. Nu go dadjet Jogas Láhpis: Eai láve bárkku geavahit,
eanas danin go áidna vuovddis leat unna, roaŋke soagážat (NEG 9662
Bergsfjord, 1950-jagiid). Seammaládje lei dálve- ja goahcceovssiiguin,
ja urbeovssiiguin (NEG 9791 Bergsfjord, 1950-jagiid?).

Cuokcavuonas, mii lea seammá suohkanis, gal fasko skáhpebárkku 1121 ,
muhto go lei nu unnán vuovdi, de dat gal nogihii ja geavahišgohte
sieđggaid ja sogiid (NEG 21373 Nuvsvåg 1970). Seammá dilli lei maid
rissegaikumiin: Lei nu unnán vuovdi ahte dat nogai oalát (NEG 21366
Nuvsvåg 1970).

Dát lea seammá váttisvuohta go ovdalis namuhuvvon: Lei dábálaš oaidnu
ahte vuovdi sáhtii nohkat Finnmárkku rittuin.

Cuokcavuonas muitaluvvo maid ahte olbmot máttahedje muoraid gos
háliidedje, go vuovdi lei stáhtaalmennet, ja danin nogai vuovdi
jođanit. Garraset njuolggadusat gustojedje vuosttažettiin
goahccevuvddiide. Gulahallanolmmái čuoččuha maid ahte go heite
gusaiguin ja gáiccaiguin soađi maŋŋel, de šaddagođii fas vuovdi
(ibid).

Eará guovlluin leat sullasaš oaivilat. Ákšovuonaš 122  muitalit
geavahan olu urbeovssiid doppe gos veahá lei vuovdi. Stáhta, stuorimus
eananeaiggát, gilddii váldimis urbeovssiid danin go vuovdi lei oalát
billohuvvan muhtun báikkiin (NEG 22335 Øksfjord 1971).

Dálbmeluovttas maid gilddii stáhta váldimis urbeovssiid. Muhtun
guovlluide lei urbeoakseváldin čuohcán vuovdái nu garrasit ahte
vuovdi nogai priváhta eatnamiin (NEG 22285 Østre Talvik 1971).

Dakkár guovlluin gos eambbo lei vuovdi, eai lean dákkár váttisvuođat
nu dávjá. Fálesnuoris fasko veahá bárkku, muhto eanas válde
sieđgarissiid (dálverissiid) ja dakŋasa (NEG 9569 Kvalsund,
1950-jagiid?).

Ruovdavuonas bibme earenoamážit urbeovssiiguin ja bárkkuiguin. Doppe
válde eanas sieđga- ja soahkebárkku (NEG 21536 Jarfjord 1969).

Álttás maid geavahedje eambbo skáhpebárkku go urbeovssiid. Šibihat
ledje váibmileappot bárkui, muitaluvvo (NEG 21373 Alta 1969).

Dološ áigge geavahedje olu urbeovssiid Gáiddošjogas ja
Eaibuleagis. Muhto "ođđaseamos áigge" heite daid geavaheames, go
atne heittohin dálu mii geavahii diekkár fuođđara (NEG 21095
Tverrelvdal, Eibydal 1968).

Buolbmágis gal bibme olu skáhpe-, sieđga- ja soahkeurbeovssiiguin,
vel "ovddit giđa" nai (1966) (NEG 20699 Polmak 1967).

Ráhkadedje maid bargoneavvuid vuovdeávdnasiin. Beahceveattiš 123 
ráhkadedje báttiid ja gáinnuid 1 124 . Sieđgaruohttasiin čatne lišša
nađđii, dahje dainna čatne buddogeađggi (givtta)1125 ja gávvala
fierbmái dahje ráhkadedje gusaide čeabetbátti 1126 . Muhto dákkár
bargoneavvuid ledje áigá juo heaitán atnimis. Sihke Álttás,
Mátta-Várjjagis, Deanus, Ákŋoluovttas ja Láhpis lohke 1960-jagiin
ahte vettiid jna. atne ovdal dahje dološ áigge (Gč. ee. NEG 21331
Alta 1969 ja NEG 19932 Tana 1966).

Mázes ii diehtán oktage ledje go atnán soahke- ja
sieđgaruohtasrešmmiid 1 127  (veadderešmmiid). Muhto veaddegáinnuid
gal leat čuovžafirpmiin atnán gitta 1920-jagiide. Muhtun lea maid
geahččalan dahkat smávva fatnasiid duottarjávrebivdui, muhto ii
oktage leat johkafatnasiid dahkan (Steen 1963: 80-81).

9.4GÁMASUOINNIT JA HEAVNNISÁVZZAŦ 128 

Gámasuidnen ja šluvgin lea dievas homma. Bearrašii mannet
gaskamearálaččat 50-60 kg gárvves suoinnit jahkái, čálii Adolf
Steen. Muhtumat atne šluvggekeahtes suinniid guottáin 1 129  dahje
seaŋgavuođus. Máze dálonat jođihedje valjit gámasuoinni, muhto
1950-jagiin ledje boazosápmelaččat ieža suidnegoahtán.

Dálonat ledje maid geavahišgoahtán sáppáhiid 1 130 , bieksuid ja eará
gápmagiid. Muhtumat gal almmotge dinejedje olu gámasuidnemiin. Steen
muitala muhtun nissona jagis vuovdán gitta 500 kg gárvves suinniid 4
kruvdnui kg. 1959:s son omd. ii munnen čuohppat nu olu go livččii
jođihan. Duodjegávppit ledje maid álgán oastit gámasuinniid (ibid
s. 89).

Maŋŋel soađi eai leat šattuiguin báidnán, eai ge heavnnisávzzaid
geavahan. Máŋgga Finnmárkku báikkis lávejedje seaguhit
heavnnisávzzaid ulluide daid gárredettiin. "Muhtun nisu muitalii
munnje (Steen) ahte máŋgii ledje fáhcat hui rašit máid
Bossegohmárkaniin ledje oastán, danin go heavnnisávzzat ledje
seaguhuvvon sávzzaulluide" (ibid s. 96).








v

















10. KAPIHTTAL

              Johtolat



10.1JOHTOLATVEJOLAŠVUOĐAID OVDÁNEAPMI SULLII 1870 RÁJES

1869:s juolluduvvodedje vuosttaš ruđat Finnmárkku
geaidnohuksemiidda. Dat ledje Strand 1 131 -Ryeng 1132  geidnui
Beahčeveaileagis. Finnmárkkus dahkagohte luottaid maŋŋit muđui
riikka ektui. Jáhkečuođimolsuma birrasiid ledje dušše moadde
váldogeainnu Finnmárkkus, earret Várggáid-Ráttovuona 1133  geainnu,
namalassii badjel Alteideŧ 134 , Álttáávžžis(?)1135 ja Báhčaveajis.

Norgga vuosttaš geaidnolágas, 1824 lágas, ledje eavttut ahte geainnut
galge mearriduvvot váldogeaidnun 1 136  dahje giligeaidnun 1 137 . Dát
juohku bisui dassážii go 1963 geaidnoláhka jugii almmolaš geainnuid
riikkageaidnun 1 138 , fylkkageaidnun 1 139  ja suohkangeaidnun 1 140 . Dasto
ledje gávpogiin dieđusge gáhtat ja daid searvvis
ng. guollebivdohámmangáhtat. Lei dárbbašlaš hukset dákkár geainnuid
fievrredit guliid guollerusttegiin 1 141  mearragáttes jilliide mat
sáhtte leahkit guhkkin eret (Vegfolk forteller 1991: 48).

Telegráfhoidu gal jođánit huksejuvvui sullii oktanis miehtá
Norgga. 1855:s rahppui Norgga vuosttaš dábálaš telegráfguovddáš ja
1870:s juo lei vuođđolinnjá1142 biddjojuvvon Norgga čađa gitta
Várggáide. 1890-jagiin viiddidišgohte telefonlinjjáid
olámutto. 1921:s lei telefonvuođđolinnjá biddjon buot stuorit
Finnmárkku gávpogiidda ja čoahkkebáikkiide.

1936:s girdigođii vuosttaš mearagirdiruktu 1143  Finnmárkkus, muhto
easkka 1963:s gárvánii váldogirdifierbmádaŧ 144 , ja dan maŋŋel
oanehisgirdišillju 1145  1970- ja álgo 1980-jagiin.

Geainnuid ja telegráfa huksema jođánisvuođa erohusa ártan lei
vuosttažettiin guolástusaid ovdánandárbu ja Norgga čohkkensávaldat:
Nu go dutki ja politihkar Ole Jakob Broch dajai 1860-jagiin: "Norga ii
lean Giliid čoakkáldat, muhto oppalaš Riika", danin fertejit
"rahčat doalahit riikka čoahkis", ja dan sáhtte dušše dahkat
telegráfain ja dámpajohtolagain (Rafto 1955: 78).

Ii lean čielgan ahte biilageainnut sáhtte dahkat seammá ávkki. Easkka
go biillat bohte, mannagođii geaidnohuksen jođánit. Finnmárkkus
dahke geainnuid earenoamáš hilljánit vuosttažettiin danin go ledje
guhkes gaskkat ja unnán ássit. Heastasáhtuin lei geaidnojohtin hui
divrras ja divrrui mađi guhkit lei mátki. Dasto ásse eanas olbmot
rittuin gos mearra lei johtolatgeinnodahkan (Fixdal 1938: 58).

Nu guhká go fylka ja suohkan galge máksit, de ledje báikkálaččat
unnán ruđat geaidnohuksemiidda. Muhto 1851 geaidnolágain bođii gal
stáhta aktiivvalaččabut searvái. 1912 geaidnoláhka nannii dan ahte
stáhta máksá ođđa váldogeaidnodahkamiid dahje ovddeš geainnuid
divvumiid. Stuoradiggi sáhtii mearridit guovlluoasi 1146  sturrodaga ja
sáhtii addit doarjaga go giligeainnuid dahke maidda bođii
šaldi. Fylka doalai ortnegis daid geainnuid máid stáhta ii lean
geatnegahtton divodit, ja suohkanat doalahedje giligeainnuid
ortnegis. Suohkan sáhtii maid stáhta- ja fylkkagielddadoarjagiin
bálkáhit geaidnobearráigehččiid divvumii (Bjørnland 1989:
37-39). 1920:s álggahuvvui geaidnofoanda 1147 . Stáhta juolludii muđui
riikii 40 % doarjaga, ja Finnmárkui 50 %. 1926:s válddii stáhta
badjelasas buot deaŧalaš geaidnodivodemiid.

Dat mii Finnmárkku geaidnojohtolatvejolašvuođaid ovdáneami duvddii,
lei nappo ekonomalaš ovdánandárbu ja riikka čohkkensávaldat,
ng. "Náššuvnnalaš ákkat". Finnmárkkus lei čohkkensávaldat
earenoamáš deaŧalaš daid ollislaš čearddalašvuođaid geažil ja
earenoamážit "suoma vára" geažil (nappo go oaivvildedje Suoma
geahččalit viiddidit iežaset mearridanválddi kvenaid
ássanguovlluide). Dát ákkat deattuhuvvojedje sihke geainnuid,
telegráfa, telefovnna ja áibmomedia 1148 sáddenvejolašvuođaid
oktavuođas.

Earenoamážit geaidnodahkamiidda ledje vel eará
árttat. Soahtegaskaáigge lei bargguhisvuohta mii seailluhii
geaidnohuksema. Máŋggaid suohkaniid sávvojuvvon geaidnohuksemat
bissehuvvojedje álggos ruhtaváni geažil, muhto álggahuvvojedje fas
heahtebargun. Sáhtte váldit áibbas oahpameahttun geaidnobargiid, danin
go earret moadde spesiálistta, de gáibidii geaidnobargu unnit
fágamáhtu go omd. hámmániid huksen.

















vv



Gov. 10.1: 1920 geainnut ja dálvemáđijat Gáldu: Nordlandet 1920: 128

Sihke norgalaččaid ja duiskkalaččaid militeara beroštumit ja
dárbbut leat váikkuhan sihke das gokko geaidnu galggai mannat ja
guđet geainnut galge ráhkaduvvot.

Dálkkádaga ja geográfalaš dilálašvuođaid geažil ráhkadedje maid
geainnuid dan sadjái go dušše mearajohtolaga doalahit.

Muhtun geainnuid, šaldiid ja maŋŋel báktesisgeainnuid 1 149 
ráhkadedje álkidahttit beaivválaš eallima ja buoridit olbmuid
dili. Oadjebas skuvlavázzin lei okta ágga. Nubbi lei ahte
geaidnoráigge šattai doaktárii ja jortamorai álkit boahtit.

Ja dieđusge gullet biila ja geaidnu oktii. Biilla haga livčče unnán
geainnut ja geaidnoguhkkodat ii livčče deaŧalaš. Geaidnodirektora
Johs. Skougaard dajai nu áigá go 1909:s juo: Biilajohtolat šaddá nu
deaŧalaš johtolatmállen ahte ferte vuhtii váldit dan
geaidnohuksemiin ja -divodemiin (Skougaard 1914: LII).

Mearagirdiruvttu bođii Finnmárkui 1936:s, muhto ovdal go
váldogirdiruvttuŧ 150  ja oanehisšilljogirdimaŧ 151  bohte, ledje dát
eatnasiidda eksohtalaš fievrun. 1950-jagiin eai lean vel go 1-2000
čuvvodeaddji 1152  Finnmarkoruvttus, mii vulggii Romssa gávpogis ja
manai Girkonjárgii. Deaŧaleamos lei dat
poastasáddemiidda. Fylkkamánni Hans Gabrielsen diđii 1937:s juo
dadjat ahte albmá buorre dilli šaddá easkka "go girdiruvttuid
álggahit", go fatnasiin ja ruovdemáđijain Oslo rájes ádjánii 5
jándora (Gabrielsen 1937: 590).

10.2SOAHTEGASKAÁIGI

10.2.1Geainnut ekonomalaš gaskaoapmin

Davvi-Norgga gávpemárkaniid oktavuođas Budeajjus 1937:s čálii
R. M. B. Schølberg: "Go Finnmárkui boahtá ja fylkka geaidnogáibádusaid
birra lea sáhka, de lea hui váttis válljet dan geaidnohuksema mii
sáhttá maŋiduvvot. Finnmárkkus leat garra riddobáikkit ja measta
mearihis duoddarat, ja juohke geaidnomehter lea
ávkkálaš. Riikkageainnu oalgegeainnut ja evttohuvvon geainnut
Ruŧŧii ja Supmii bohciidahttet olu stuorit ekonomalaš
vejolašvuođaid go čielga turistadoaimmaid... Eanandoallit leat
bisánan ovdalaš ávkkehis eatnamiidda. Geainnut leat maid
bohciidahttán eará dienassurggiid" (Schølberg 1937: 594, 596).

Oallugat ledje ovttaoaivilis dása. Geaidnovátni hehttii buot
ealáhussurggiid ovdáneami, ja earenoamážit guolástusa ja
eanandoalu. Geainnut fertejedje ráhkaduvvot fievrredit gálvvu
márkaniidda. Guollebivdit fatnasa haga ja fievrredanbargiŧ 153  sáhtte
álkibut beassat buvttadanbáikái. Dán ákkasteami ferte geahččat
oktanis mannolagain go fatnasat šadde stuoribun ja muhtun báikkit
bázahalle go ii lean buorre hámman. Fertejedje doalvut guliid máid
doppe godde, riddoruvttu bisánanhámmaniidda. Davvi-Norgga
guollebivdiid searvvit gáibidedje ge juovlamánu 1933
ng. guolledoalvungeainnuid. Várra lei Kamøyværa 1154  guollebivdosearvi
mii vuolggahii gáibádusa (Hanssen 1990: 378). Sii mearridedje gáibidit
3 dákkár geainnu: Riibmá1155 - Kamøyvær 1156 , Nuortaváhki 1157  -
Goaskinvákki 1158  ja Gilivuotna - Skiehttebiergi 1159  (Gč. Nagell 1950:
19 ja FFF 1934: ášši 31, s. 113. Searvvit ledje Finnmark Fiskerlag,
Nord-Norges Fiskarfylking ja Nordland Fylkes Fiskerlag). Dáin
geainnuin ii ollašuvvan Nuortavági-Goaskinvákki geaidnu goassege.

10-15 jagi das ovdal ii lean nu garra geaidnogáibádus
rittus. Nord-Norges Fiskerforbund (Davvi-Norgga guollebivdiid searvi)
deattuhii 1919 cealkámušas dávjjibut oažžut riddoruvttu- ja
gálvofanasvuodjimiid. Geainnut dárbbašuvvojedje dušše siseatnamis
vai besset searvái riikka oktasaš johtolatvejolašvuhtii, mii lei
mearra (FFF 1919: ášši 77, s. 407). Finnmárkku rittus eai leat
smávva báktesulložat,1160 ja leat unnán lunddolaš hámmanat. Danin
lea stuora hámmanrusttetdárbu, ja šattai maid divraseabbon go eará
báikkiin, čálii fylkkamánni Hans Gabrielsen 1937:s. Muhto son
deattuhii maid ahte olbmot háliidedje ollašuhttit riikkageainnu
Vuorjánjohkii 1161  (Gabrielsen 1937: 590).

Fylkkamánni čujuhii 1937:s deaŧaleamos ártta riddoássiid oainnu
rievdadeapmái: Smávvá guollebivdohámmanat eai beassan ollásit geavahit
iežaset guollebivdohámman vejolašvuođaid go váttis lei beassat
stuorit hámmaniidda. Dát guoskkai earenoamážit varasguollevuovdimii,
"mii dáiddii eanemus gánnáhahttin oppa guollebivdoealáhusas". Lei
badjelmeare divrras doalvut unnit varasguollehivvodagaid
mohtorfatnasiin, muhto geainnuid mielde livččii vejolaš sáddet
guliid stuorit hámmaniidda biillain, beroškeahttá man stuoris
hivvodat lei (FFF 1937: ášši 45, s. 167 ja Hanssen 1990: 377).

Finnmárkku bajimusingeniora (nappo geaidnohoavda) ákkastii seammaládje
go lei Sandøybotn 1 162 -Låtre 1163  geainnu birra sáhka: Buoret geainnuin
Sállana badjel Sállannuori beallái livččii álkit beassat
riddogeainnuide ja dát ovddidivččii varasguollevuovdima. Seammaládje
lei Donjevuona 1164 -Gáŋgaviika 1165  geainnuin (Nagell 1950: 436,
441). 1938:s čuoččuhii fylkkadiggi ahte dákkár geainnut livčče
"oba mávssolaččat" Finnmárkku ekonomalaš ovdáneapmái (FFF 1938:
313).

Fylka lei vuođđudan heahtedillelávdegotti mii galggai evttohit movt
bargguhisvuođa ja geafivuođa unnidit. Oppalaččat ledje evttohan
geadnobargguid ja muđui ráhkadit bárrobuođuid 1 166  ja -duvdagiid 1 167 
(FFF 1936: ášši 73, s. 398-99). Oaiveártan dákkar bargoevttohusaide
lei go oahpameahttumat sáhtte bargat daid bargguid.

Eanandoalloguovllut atne eambbo ávkki geainnuin go
guollebivdohámmanat, nu go soahtegaskaáigge oidne dan. Jus daid buot
dobbeleamos guovlluid galggai ovddidit, de ledje dušše geainnut mat
ávkkuhedje. 1938:s ávžžuhii heahtedillelávdegoddi stáhta ráhkadit
kolonisašungeainnuid vai gilvinguovlluid ja ođđa
eanandoalloguovlluid ollásit sáhttá geavahit (FFF 1938:
313). Eanandoallodeapartementa lei juolludan doarjagiid dákkar
ulbmiliidda 1919 rájes. Bajimusingeniora čálii 1930:s
Karpelv 1168 -Lanabukŧ 169  geainnu birra ahte dihkáduvvon geinnodaga 1170 
guoras lei oalle olu gilvvehahtti eanan (Nagell 1950: 436). Geaidnu
Luoktejohleagi 1171  ráigge Deanus, mii gárvánii 1939:s, lei
ollislaččat ráhkaduvvon ođđa doaluid huksenruđaiguin (ibid
s. 464). Ledje gal maid várren olu ruđa dán bargui
dáruiduhttinpolitihka geažil (gč. kap. 10.2.3 Náššuvnnalaš
beroštumit).

1934 geaidnobušeahttaproposišuvnnas čálii bajimusingeniora ahte
Skiippagurra-Buolbmát galggai leahkit vuosttaš mihtiduvvon
eananbihttá1172 oktiičatnangeainvvvnus Deanuleagi bajás. Dássožii
ledje fatnasiin vuodján geasset ja heasttain dálvet. Heargesáhttu maid
lei leamaš, muhto dat lei nohkame. Guhkes gaskkaid ii leat
gánnáhahtti dákkar vuojániiguin vuodjit. Muhto geaidnu leagi čađa
baicca geahpidahtašii eanandoalu, gávppašeami ja buoridivččii
guovllu gálvojođu, nu go bierggu, luosa, fuođđu ja
murjjiid/luopmániid, ja "dasto vel váikkuhivččii eanet
turistajohtolahkii" (ibid s. 444).

Biilaturisma lassánii soahtegaskaáigge, muhto njuolgut
geaidnoráhkadeami hoahpuheaddjin ii lean turisma eambbo
ng. Davvenjárggageidnui, mii lea gaskal Smiervuona 1173  ja
Davvenjárgga, ja lea fearga Máhkarájnuori 1174  rastá. Landsforeningen
for Reiselivet i Norge (Norgga johtolateallima riikkasearvi) válddii
Davvenjárgga geainnu áššin 1908:s juo. Sihke geaidnodirektora ja
Bargodepartementa oaivildedje dušše turismaberoštumiid geainnus
(ibid s. 437). Honningsvåg og Omegn Turistforening (Honnesvági ja
birrasa turistasearvi) árvalii 1933:s ahte Davvenjárggageaidnu galgá
šaddat riikkageaidnun, ja Davvenjárgga suohkanstivra doarjjui dan
(Hanssen 1990: 383).

Obanassiige lei suohkanis ja turistasearvvis lagas ovttasbargu. Ártan
lei go Davvenjárga dáiddii leat áidna Finnmárkku suohkan gos
turistadoaimmain lei oalle olu ekonomalaš mávssolašvuohta. Geainnuin
livččii eambbo turistajohtolat suohkana čoahkkeássanguovddážiid
čađa daiguin ekonomalaš oalgeváikkuhusaiguin 1 175  máid dat buktá, ja
dasto livččii báikkálaš ássiide ávkin. Muhto geaidnodirektora ja
Stuoradiggi gal várra dainna nu čielgasit dorjo geainnu iežaset 1939
bušeahtas, go organisašuvnnat nu go Nord-Norges
Turisttrafikk-Forbund (Davvi-Norgga turistajohtolatsearvi) ja
Landslaget for Reiselivet (Norgga johtolateallima riikkasearvi)
čujuhedje ahte "mii eat dáidde ipmirdan Davvenjárgga dinenládje
geavahit" (Nagell 1950: 438-39). Dainna oaivvildedje ahte Davvenjárga
šattašii ekonomalaččat váikkuhit olu eanebuidda go dušše
Davvenjárgga suohkanii.

Turistadoaimma mávssolašvuohta čájehuvvui maid Svanvik 1176 -geainnuin
Suoma rádjái (dálá Ruošša). Ii dáidde "šaddat duođi eambbo
turistajohtolat Báhčaveaileagis dahje muđui dan guovllus ovdal go
šaddá boatkkakeahtes geaidnu Girkonjárggas rádjái, oaivvildii
geaidnodirektora. Váldogeaidnun 1 177  šattašii dat vel eambbo
mávssolažžan, jotkkii son (ibid s. 451). Muhto lei maid vuosteháhku
ng. turistageainnuide (gč. kap. 10.3.4 "Soahpameahttunvuođat
maŋŋel soađi").

10.2.2Heahtebargu

Geaidnoossodaŧ 178  lea deaŧalaš bargosuorgi 1179 
Norggas. Soahtegaskaáigge šattai dat measta jur veahkke- dahje
heahtebargun, máid buoremusat sáhttá dálá márkandoaimmaiguin
buohtastahttit. Geaidnodoaimmahaŧ 180  oaččui bargun bargosajiid
háhkat 500 olbmui, go A/S Sydvaranger nallasii 1181 
1925:s. Earenoamážin lei nu go namuhuvvon, ahte geaidnohuksemii ii
dárbbašuvvon nu olu fágamáhttu.

1931:s čujuhedje omd. Bargiidbellodat ja fylkka
searveorganisašuvnnaŧ 182  "ahte ferte bargat buot máid sáhttá gávdnat
barggu nu olu barggukeahtes olbmuide, guollebivdiide ja
smávvadálolaččaide miehtá fylkka, go vejolaš" (FFF 1931: ášši 77,
s. 292. Reive fylkkamánnái Finnmárkku Bargiidbellodagas, Vest-Finnmark
Faglige Distriktsorganisasjon:s (Oarje-Finnmárkku fágalaš
guovlluorganisašuvnnas) ja Øst-Finnmark Faglige Samorganisasjon
(Nuorta-Finnmárkku fágalaš searveorganisašuvnnas).

1923 maŋŋel álggahuvvojedje dahje maŋŋel ollašuvvojedje buot
fylkka geaidnobarggut heahtebargun. 1922:s ávžžuhuvvojedje buot
Finnmárkku suohkanat sáddet geaidnosávaldagaideaset
fylkkageaidnostivrii. Muhto eai lahka ge buot sávaldagat váldon
vuhtii. Gamst ja Samuelsberg čáliiga omd. ahte Láhppi šattai oalle
olu maŋábeallái maŋŋel go geaidnostivra lei "ráidnen" plána. "Muhto
galggai mannat earaládje. Fertejedje hobehiŧ 183  geaidnoráhkadeami
háhkat barggu heađi gillájeddjiide" (Gamst og Samuelsberg 1983:
274-75).

Sosialdepartemeanttas lei vejolašvuohta ruđaid juolludit dákkár
doaimmaide. Muhto 1916:s juo čálii fylkkaingeniora A. Rode ahte lei
vejolaš bálkáhit barggukeahtes olbmuid dálvegeaidnobargguide
Goađáŧ 184 - Neverskrukbukŧ 185 -geidnui ja
Leavnnja-Kárášjoga-geidnui. Muhto ii oro dákkár bargu leamaš ovdal
1920 dahje 1921 (FFF 1917: ášši 63, s. 16), danin go váilo
bargit. 1. máilmmesoađi maŋŋel ledje olu doaimmat ja ee. billohuvve
guollebivdohámmangeainnut go lei veadjemeahttun bargiid oažžut
geaidnodivvumiidda. Olbmot dinejedje buorebut eará bargguin (FFF 1919:
509).

Soahtegaskaáiggi mielde šattai geaidnohuksen nu deaŧalaš
bargosuorgin ahte geaidnodirektora 1939:s dovddahii ahte su mielas ii
lean Guovdageainnu geainnu mašiidnajalgen dušše
buorre. Mašiidnabargoneavvut ledje dalle vuosttaš geardde anus
fylkka geaidnohuksemiin. Lohpi addojuvvui easkka go fylkka
geaidnohoavda dajai ahte sii eai ollen gárvet geainnu plána mielde
dušše olmmošlaš návccaiguin (Vegfolf forteller 1991: 70).

10.2.3Náššuvnnalaš beroštumit

Mašindoaimmaide lei deaŧaleamos ártan go eiseválddit atne "stuora
náššuvnnalaš bargun" gárvet váldogeainnu (riikkageainnu 50=E 6 )
fylkka čađa (ibid s. 79). Olgoriikkaministtar Koht:s lei hui stuora
beroštupmi oažžut eambbo geainnuid fylkii, ee. danin go lei
olgoriikkapoltihkalaš heahtedilli 1936 čavčča: Ruošša
geassádeapmi Álbmotlihtus (Folkeforbundet) ja Norgga ballu ahte
Ruošša ja Duiska soađáskit davviguovlluin (Ørvik 1961 II: 326).

Muhto geaidnohuksen náššuvnnalaš árttaiguin lea olu
áigahaččat. Vuosttaš stáhtadoarjagat 1869:s juo máksojuvvojedje dán
vuođul. Stuoradikkeproposišuvnna ákkasteamis daddjo ahte
Mátta-Várjjaga geaidnu dagašii guovllu "orohahttin dáčča
Eallinvieru Olbmuid fásta Ássamii". Sávve maid ahte geaidnobargit,
geat ledje aivve lulli-norgalaččat, ásaiduvaše eanandoallin, ja nu
geavai ge muhtun muddui (Eriksen og Niemi 1971: 70). Lei danin go nu
olu kvenat ásaiduvve earenoamážit Nuorta-Finnmárkui.

Guovddáš eisseválddit ákkastedje dainna ahte Finnmárku lea áitojuvvon
rádjeguovlu, mii earenoamážit dárbbaša doarjaga ovddidit
ealáhusgeainnuidis, ja ekonomalaš dássedisvuođa oažžut, vai álbmot
livččii gievrrat birgejumi dáfus. Buoremus vuohki buoret birgejupmái
lei johtolatvejolašvuođaid buorideapmi. Finnmárku lei
politihkalaččat áitojuvvon guovtte ládje. Suopma lei
stuorafyrstagoddi cára 1186  vuolde 1809 rájes, ja Ruošša maid atne
vejolaš áittan, goit 1905 rádjái. Dan áigge lei bohciidan suoma
nášunvuoigŋa 1187  mii háliidii sihke Ruoššas sierranit ja
vuođđudit Stuora-Suoma. Norgga kvenaid atne danin áittan. Danin orui
norgalaš Finnmárkku várra vel stuorit go Suopma lei šaddan sierra
riikan 1917:s. Norgga ballu bisui maiddái dainna go
nášunvuoiŋŋalaš ja fascistalaš lihkadusat go Lappo-lihkadus ja
Det akademiske karelske selskap (Karela akademihkalaš searvi) ledje
váikkuhišgoahtán Suomas. Sápmelaččaid eai atnán seammá
várálažžan, muhto dalá jurddašanvugiin ledje sii amas
čearda. Danin bvverrii buoridit ekonomalaš dili sihkkarastit
dássedisvuođa (Hanssen 1974: 4, 16. Gč. maid Hanssen 1990: 303).

Dan dáfus bođii juoga buorre dáruiduhttimis, earenoamážit
Nuorta-Finnmárkui. Dan haga livččii siseanan eahpitkeahttá eambbo
boaittobealde rittu ektui ja ožžon unnit ruđa go máid dagai
áigodagas 1940 rádjái. Omd. čálii Rode 1919:s ahte ledje olu
"geainnut mat ráhkaduvvojit oalle unnán ássiid váste, muhto máid ferte
ráhkadit náššuvnnalaš árttaiguin". Dát guoskkai ee. Buolbmága
geidnui, Geavgŋá1188 meaddel ja Deanuleahkeráigge bájás, gos ledje nu
unnán ássit ahte "geaidnu ráhkaduvvui gal measta dušše
náššuvnnalaš árttaiguin". Ruovdávuona-Vuorjánjoga geaidnu
adnojuvvui "čielga nášungeaidnun seailluhit dáčča ásaidumi"
Vuorjánjogas (FFF 1919: 496, 506. Gč. maid FFF 1917: ášši 63,
s. 2. Bisma Eivind Berggrav oaivvildii ahte suoma vára vuostá fertii
maid suodjalit girku, oahpu ja johtolatvejolašvuođaid (Gč. Eriksen
og Niemi 1981: 263)). Eanandoalloálggahandoaimmaŧ 189  stáhta olis
álggahuvvojedje stuorrát Báhčaveaileagis 1928:s, ja 1940 rádjái lei
ráhkaduvvon 93 km geaidnu, ee. Guovžajávrri-Nyrud 1 190 -geaidnu,
eanandoalloálggahanulbmiliin (Eriksen og Niemi 1981: 236).

Finnmárkku báikkálaš eiseválddit "gágge" stáhta Suoma doaimmaiguin
davvin, earenoamážit Suoma váldogeainnu ráhkademiin. Mátta-Várjjagis
suhttadahtii olbmuid earenoamážit go Norggas eai orron seammá
garrasit rahčame váldogeainnu ráhkadit Norgga čađa. 1927:s čálii
Sydvaranger Avis ahte eai sáhte dohkkehit bázahallat logiin jagiin:
"Mii háliidit ovdánit iežamet riikkas" (Lunde 1979: 472. Gč. maid
s. 484).

1930:s celkkii fylkkadiggi ahte dalá juolludemiiguin gollá olbmoahki
ovdal váldogeaidnu válbmana. Buohtastahtte Suomain mii lei ráhkadan
Roavvenjárgga 1191 -Beahcán 1 192 -geainnu (600 km) 10 jagis. Dat gárvánii
1931:s (FFF 1930: 462). Fylkkamánni Gabrielsen čujuhii maid dán
geidnui: "Náššuvnnalaš, báikkálaš ja militeara ákkat gáibidit"
ahte Norgga geaidnoráhkadeapmi hobehuvvo no olu go vejolaš (FFF 1931:
ášši 86, s. 319).

Dáruiduhttima oassin lei maid ahte galge dárustit buot norgga
geaidnorusttegiin. Dan ii lean álo nu álki čađahit. Eilif Os muitala
iežas ožžon guokte ráđi go bargagođii bearráigeahččin
Stuorravuona 1193 -Juvravuonna 1194 -geaidnobarggus 1930-jagiid
gaskkamuttos: "Galggat lihtiid bassat álo go leat boradan, it ge
galgga suovvat suomagiela hupmat bargoviesuin. Goappeš áššiiguin
heaitásin moadde beaivvi maŋŋel" (Vegfolk forteller 1991: 60).

10.2.4Geográfija ja dálkkádat

Vaikko fanas lei ge deaŧalaččamus fievru rittuin, de oidne muhtumat
geainnuid boahtteáigin doppe nai. Earenoamážit lei Rode viššal
ovddidit geaidnoráhkademiid guollebivdohámmaniin ja
guollebivdohámmaniid gaskal. Finnmárkku rittuin lei dávjá dálki, ja
dalle lei veadjetmeahttun beassat fatnasiin gosage. Geaidnu gaskal
Andsneš 195  Láhpis Silvetváhkái 1196  Romssas ráhkaduvvui ge geahpedit
mátkki go finnmárkulaččat dálkin fertejedje lulábeallái mannat
gáddái, ja romsalaččat davábeallái njárgga gaskal Návuona ja
Joahku 1197  (FFF 1919: 501).

Vuotnarittuid olggobealde sáhtte maid leahkit guhkes coaganaŧ 198  maid
geažil sáhtii gáddái beassat easkka guhkkin eret dan báikki gosa
áiggui. Oanidit guhkes mohkiid fatnasin sáhtii maid hukset geainnuid
mutkkiid rastá. Dákkar muotki lei Stuoragohpi 1199 -Riibmá
Máhkarávjjus. Dohko bođii geaidnu 1915:s (Hanssen 1990:
303-304). Nuori 1200  buohta čoahkkanedje guollebivdit sihke Lágesvuona
ja Deanu beallái. Geaidnohuksema ákkastedje dainna ahte dát
seasttášii guollebivdiid guhkes mátkkiin Čorgašnjárgga birra,
ee. seavtti viežžat. Seammás sáhtte geasehit smávit fatnasiid
muotkki badjel jus lei buoret bivdu nuppe bealde (Nagell 1950: 442).

10.2.5Geaidnu buoredili ovddideaddjin

Jurdda ahte geaidnu galgá buoredili ovddideapmin, ii ge dušše
ekonomalaš deaŧalašvuohtan, lea sakka ovdánan maŋŋel soađi. Dat
ágga lea dávjá geavahuvvon Máhkarávjui nannangeainnu gáibádusain.

Muhto eai soahtegaskaáigge ge oalát hilgon dán jurdaga. Lei maid eará
mihttomearri geainnuin go dušše fievrredit gálvvu dakko. Nu go Rode
dajai 1919:s: Guollebivdohámmangeainnut eai huksejuvvon dušše danin
ahte vánddardit dakko, muhto maiddái ovddidit " bearráigeahču ja
albma ássama ja buori čorgatvuođa doppe gos olu olbmot leat
čoahkis" (FFF 1919: 500). Geaidnu gaskal Irevuona 1201  ja Valena 1202 
Gádde-Iččáhis "dagahivččii nannoset eallindilálašvuođaid mat
muđui guollebivdoguovlluin rievddadit gos leat heajos
johtolatvejolašvuođat ja leat dan duohken movt guollebivdduin
manná", čállá geaidnodirektora 1934:s (FFF 1934: ášši 31, s. 110).

Geaidno- ja šalderáigge šaddá álkit viežžat doaktára ja jortamora,
ja skuvlamánáide šaddá skuvlamátki oadjebasat. 1919:s bivde
Dálbmeluovttahasat geainnu Hestnesbergene 1203  čađa Joahkuš 204 ,
"vuosttažettiin skuvlavázzima geažil" (FFF 1919:
501-02). Svanvik 1205 -ráji geaidnu livččii hui mávssolaš sihke
skuvlavázzimii, duollobálvalusaide jna., nu go daddjo 1938
geaidnobušeahttaproposišuvnnas (Nagell 1950: 451).

Geainnut dagahedje maid ahte earenoamážit gávpotolbmot ja stuorit
čoahkkebáikeolbmot manne iežaset ruovttubáikkis dobbeliidda, ja
geavahišgohte guovlluid máid báikkálaš ássit eanas ledje ieža
geavahan ovdal. Klaus Iversen dadjá dáinnálágiin:
"Hammerfeastalaččaide rahpasii dat bivnnuhis vuoiŋŋastanguovlu
Riehppovuonávži geaidnoráhkademiin. Nappo sáhtte astoáiggeguovllu
hukset, ja nu álggii bartahuksen duođas" (Iversen 1989: 102).

10.2.6Álggaheaddjit ja vuostálastit

Earret guovddáš eiseválddiid ledje maid báikkálaččat Finnmárkkus
muhtun joavkkut ja ovttaskas olbmot geat háliidedje buoret
johtolatvejolašvuođaid. Gávpeolbmát ledje áŋgirat 1800- ja álgo
1900-logus ovddidit ášši: Buohkat háliidedje dámppa bisánanbáikki
dahje telefovnna ja geainnu iežaset gávpebáikái. Guollebivdit maid
beroštišgohte dás. Guosseguollebivdit háliidedje telegráfa ja
telefovnna, ja maiddái guollebivdohámmangeainnuid. Omd. ákkastii
fylkkadiggi Goaskinvákki guollebivdohámmangeainnu dainna ahte go dohko
giđđat bohte sullii 1000 olbmá, de ii leat šat manahahtti dohko ja
čorgatvuohta lea hui heittot, "Eanan duolmmahallá jur dildá Buvrun"
(Hanssen 1990: 302). Báikkálaččat maid serve muhtun báikkiin buot
ássit geaidnogáibádusa ovddidit. 1900:s dolle bására Čuđegiettiš 206 
ja kr 196,17 biddjui báŋkui Golbmalohnjárgga 1207 - Leaibevuona geidnui
(Hanssen 1986: 359).

1934:s dolle Deanus álbmotčoahkkimiid mat gáibidedje geainnu gaskal
Birkestrand 1 208  ja Luoktajoga 1209 . Buot almmolaš johtolat oainnat
manai Deanu rastá, ja giđaid go jiekŋa manai ja čakčat go
jiekŋugođii ii sáhttán vánddardit dakko. Nu šadde guhkes áiggiid
oktavuođa haga eará báikkiiguin (FFF 1934: ášši 31, s. 106-07).

Čuđegietti, Muosáha ja Fálesnuori ássit ohce 1934:s
geaidnodirektoras Jáhkovuona-Smiervuona geainnu huksejuvvot. Dát lei
šaddan vejolažžan go geaidnoeiseválddit ledje válljen
Riehppovuona-Smiervuona-geinnodaga váldogeidnui, eai ge
Rávttošnjárgga 1210 -geinnodaga (ibid s. 106).

Skreifjord 1 211  ja Kårhamn 1 212  geinnodaga ássit sáddejedje suoidnemánu
8. b. 1938 telegrámma fylkkadiggái ovddidit
Kårhamn 1 213 -Skreifjord 1 214 -Tverfjord 1 215 -Støvelhamn 1 216 
-váldogeaidnoplána (FFF 1938: 283). Soahtegaskaáigge duvdigohte maid
suohkanstivrrat, bellodagat ja fágasearvvit stáhtaeiseválddiid
oažžut sin juolludit ruđaid geaidnohuksemii vuolidit
bargguhisvuođa.

Geaidnohuksemiidda ii várra lean vuosteháhku soađi ovdal. In leat
omd. gávdnán ovdamearkkaid dasa ahte boazosápmelaččat vuosttaldedje
geainnuid vaikko sis dáide leamaš jurdagat sihke geaidnohuksemiid,
dulvademiid ja ruvkedoaimmaid birra. Dat máid vuosteháhkun sáhttá
gohčodit, lei váilevaš beroštupmi. Ekonomalaš váttisvuođat sáhtte
maid bissehit geaidnoráhkadanáigumušaid almmá geaidnovuosttaldemiid
haga. Nu lei omd. Muorralvuona 1217 -Slotten 1 218 -geainnuin, masa Muosát
gielda lei ohcan doarjaga 1917:s. Muhto dát livččii šaddan nu
divrrasin ahte suohkan ii nagodan iežas oasi máksit (=guovlluoasi)
(FFF 1919: 502). Militeareiseválddit maid vuostálaste muhtun
geaidnodoaimmaid rádjeguovlluin. Sii árvaledje 1919:s váldogeainnu
mannat siseatnama čađa, vai meara bealde eai fallehuvvo (ibid
s. 494). Dán jurdaga vuostá gal fas ieža manne maŋŋel. Sihke ovdal
ja maŋŋel maŋimus soađi oaivvildii militeara ahte siseatnama
váldogeaidnu álkidahttá vejolaš falleheami nuortan.

Doppe gos mearra lea johtolatgeinnodahkan "ii leat seammá dárbu
vánddardit eatnama mielde go siseatnangiliin", čálii Rode 1919:s
(ibid s. 500), ja jotkkii: Geaidnodoaimmahagas ledje váttisvuođat
guollebivdohámmaniid eananeaiggádiiguin "main oalát váilu ipmárdus
dasa ahte geainnu ráhkadit eatnama mielde - ahte dat ii sáhte meara
mielde mannat - ja ahte geaidnu gáibida oalle olu eatnama" (ibid
s. 509).

Davvenjárgga-geidnui maid lei veahá vuostemiella. Vuostažettiin lei
soahpameahttunvuohta gokko geaidnu galggai mannat. Hammerfeasttas ja
Muosáhis oainnat balle massimis iežaset Davvenjárggajohtolaga jus
bidje geainnu Davvenjárgga suohkana čađa. Sii livčče háliidan
johtolaga Jáhkovuona-Muorralvuona-Gáhppovuona 1219  čađa
Máhkarájonuorrái. Muhto dása lei vuosteháhku ee. fylkkadikkis, go eai
háliidan válljet dákkar geinnodaga mii lei eambbo turisttaid váste go
báikkálaš ássiid váste (Hanssen 1990: 384, 483).

10.2.7Giligeainnut ja váldogeainnut

Vuosttaš gaidnoráhkademiid ulbmilin lei čatnat dakkár guovlluid go
Báhčaveaileagi, Deanuleagi, Lakselvdalen 1 220  ja Badje-Álttá vuonaide
ja daid báikkálaš ruvttuide. Dát geainnut ledje báikkálaččat
mávssolaččat. "Eai arvan ráhkadišgoahtit njuolggo
čanastatgeainnuid 1 221  omd. iešguđet vuotnaguovlluid gaskkal, go
ledje badjelmeare guhkes gaskkat". Guhkit gaskkaid lei divrras vuodjit
ovdal go biila bođii, čálii bajimusingeniora Fixdal 1938:s (Fixdal
1938: 58). Áidna báikkit gos sáhtte heivehit báikkálaš beroštumiid
guhkit geainnuid huksemiidda, ledje Deatnu ja Várjjat. 1916:s gárvánii
Ráttovuona-Ladnesundda 1222 -geaidnu.

Dalá geainnut ledje hui seakkit dálá gáibádusaid mielde, vel
váldogeainnut nai. Geainnut eai govddiduvvon soahtegaskaáiggi mielde
ge. Dábálaš govdodat lei gaskal 3 ja 3,5 m. Fálesnuori-Skáiddi
geaidnu, mii gárvánii 1929:s, lei 3,6 m
govddu. Nordelv 1223 -Ruoššaluovtta giligeaidnu Álttás, mii gárvánii
1926:s, lei maid seammá govdat. Smiervuona-Jáhkovuona-geaidnu lei 3,25
m govddu (Nagell 1950: 434, 454, 456).

1900 birrasiid bohciidii jurdda ráhkadit geainnu Davvi-Norgga čađa,
ja dasa ledje eambbo náššuvnnalaš ja kultuvrralaš ákkat go
ekonomalaš ákkat. Ámttaingeniora evttohii 1908:s geainnu Davvi-Norgga
čađa (FFF 1917: ášši 63, s.2). Lulli-Norgga váldogeainnuide gal
juolludii Stuoradiggi oalle stuora ruhtasupmiid, muhto Davvi-Norgga
váldogeaidnu ii gárvánan ovdal 1941:s. 1937/38 lei váldogeainnu
vuoitojahki 1224  (Bjørnland 1989: 65).

Rode ovddidii fylkkadikki ságastallamis 1919:s jurdaga fylkka
ovttastahttit geainnuiguin. Earret Rávttošnjárggageinnodaga, lei
plána loahpalaš geinnodatválljema mielde. Rávttošnjárgga geinnodaga
sadjái bođii Riehppovuona-Leaibevuona-geaidnu. 1923:s juolludedje
ruđaid vuosttaš geardde (FFF 1919: 493-96).

Dás lei čanastat 20-jagi boares geaidnoplánai, mii galggai
gustogoahtit 1923 rájes. Bivde buot suohkaniid sáddet
geaidnogáibáduslisttu ja válljet guđiid geainnuid berrii ráhkadit dán
20 jagis ja guđiiguin ii lean nu hoahppu. Áiggi mielde ráhkadedje
eanas dáid geainnuid, earret muhtun boaittobealbáikkiide, nu go
Sieidevutnii 1225 , Spirtii 1226 , Máhkirii 1227  ja Ohppánii 1228 . Oktasaš
dáin lei ahte dát geaidnogáibádusat ledje 1922:s juo vuoruhuvvon
maŋimussii. Áidna stuorit geainnut mat eai vel leat ráhkaduvvon, lea
Várggáid-Báhcavuona-riddogeaidnu ja Fálesnuori-Álttá-riddogeaidnu.

Váldogeaidnu šattai "riikkaáššin", nu go gohčoduvvui
vahkočállagis "Farmand" 1937:s. "Riikkaášši"-doaba lei deaŧalaš
ákkasteapmin gáržžes báikkálaš politihkalaš beroštumiid vuostá,
ja maiddái daid Lulli-Norgalaččaid vuostá mat oppalaččat ledje
Davvi-Norgga huksemiid vuostá, dahje fallehedje dan máid gohčodedje
unnán gánnáhahtti guovllupolitihkkan (Schølberg 1937: 594 (ja eará
čállosat Farmand čállagis nr. 22-1937) ja Rafto 1955: 78,
269-270). Fylkkamánni Johan Rivertz dajai dan birra ná go Finnmárkku
suohkaniin vigge jurddašit báikkálaččat ovdal go riikka dási:
Váldogeainnu illá sáhttá "dábálaš bargomálliin ovddidit fylkkadikkis,
go báikkálaččat eai oro doarjume dan" (FFF 1919: ášši 56, s. 342).

1938 čavčča ráhkaduvvui váldogeainnu 2-jagi ollašuhttinplána
Romssa rájis Girkonjárgii, ja maŋimus bihttá (dálá riikkageaidnu
nr. 98 Idjavuonduoddara 1229  badjel) gárvánii skábmamánus 1940 (Vegfolk
forteller 1991: 69).

Seammá jagi gárvánii maid Kárášjohgeaidnu, mii maŋŋel šattai
E 6 -oassin. Várjjatvuonbađa-Girkonjárgga-geaidnu gárvánii
1938:s. Bajimusingeniora Waarum evttohii 1939:s siskkit váldogeainnu
Kárášjoga ja Guovdageainnu čađa Ráisii 1230 . Geaidnu Deanus
Guovdageidnui rahppui 1977:s.

10.2.8Biila hobeheaddjin 1 231 

Eai buohkat váldán biilla seammá bures vuostá go dat bođii. Lei
soahpameahttunvuohta sin gaskal geat háliidedje ruovdemáđija ja geat
háliidedje geainnu. "20-jagiid loahpas oidnogohte johtolatpolitihka
ideologalaš oasit duođas go lei sáhka biilla vuostehágu birra. Dát
vuosteháhku lea dan rájes seilon johtolatpolitihkas, vaikko dat muhtun
áigodagaid liberalistalaččat oainnuiguin lea loažžan", čálii
dutki Dag Bjørnland (Bjørnland 1989: 137).

1920 Prinsihppalávdegoddi (máid Bargiidbellodat lei vuođđudan)
gávnnahii ee. ahte gálvofievrredeapmi biillain lei hálbbit go
ruovdemáđijain, goit oanehet gaskkaid. Stuoradiggi čuovvolii muhtun
ávžžuhusaid go 1923:s mearridii heaittihit plánejuvvon
ruovdemáđirusttegiid ja bidjat geaidnorusttegiid ja biillaruvttuid
sadjái. Geaidnodirektora Baalsrud čálii 1926:s ahte biila lea dakkar
fievru mii lea heive Norgii, gos leat guhkes gaskkat ja gos nu
bieđggus ásset olbmot ahte ruovdemáđidoaibma ii leat gánnáhahtti
(ibid s. 139). Fylkkamánni Rivertz deattuhii 1919:s ahte:
"Automobilruvttuiguin otnot mearihis gaskkat" sakka (FFF 1919: ášši
33, s. 177).

Go biila bođii, de unno golut ja šattai eambbo gánnáhahttin guhkes
gaskkaid vánddardit. Danin šattai dárbu váldogeainnuide mat čatnet
riikka guovlluid oktii. 1927 geaidnoplánain váldojuvvojedje ođđa
dárbbut vuhtii nu ahte dat fylkkat main váilo botkekeahtes geainnut ja
geainnut mat dolvo riikkageainnuide, ožžo juolluduvvot eambbo
ruđaid go ovdal. Nu lei maiddái Finnmárkkuin (Fixdal 1938: 59).

Olles soahtegaskaáigge lassánii gálvofievrredeapmi geaidnoráigge,
dušše veahá unnui 1920-jagiid gaskkamuttos. "Gálvobiila
ovdánišgođii juo oalát 1920 birrasiid", čálii Bjørnland (Bjørnland
1989: 119). Finnmárkkus maid basai bajimusingeniora oaidnit ahte
geaidnojohtolat "lassána dađistaga lassáneaddji biilajohtolaga
geažil" (FFF 1931: ášši 26, s. 59. Gč. maid Lunde 1979:
469). Geainnuid buorideapmi deattuhuvvui maid danin go vurde
biilajohtolaga lassánit (Nagell 1950: 449 ja 455).


Tabealla 10.1: Mohtorfievrruid lohku Finnmárkkus 1930-84:
---_
Jahki:

Čálihanguovlu: 1930 1937 1949 1959 19774 19844 Oarje-Finnmárku 72 149
      583 1 130


Várggát 21 58 90 307


Čáhcesuolu 69 108 269 648


Mátta-Várjjat 82 128 210 789


Oktiibuot 244 443 1 152 2 874 17 495 19 887 4 gusto dušše
 persunbiillaide

Gáldu: Nord-Norge. Næringsliv og økonomi. Skrift nr. 26-1961,
s. 191. FFF 1938, ášši 15, s. 52. Kunnskapsforlagets Store Norske
Leksikon bd 4 1979: 275. NAF avd. Hammerfest-Karasjok 50 år 1934-84,
s.13.



Ruktobiilajohtolat maid dađistaga lassánii ja doppe gos lei duppal
johtolat fatnasiin ja biillain, vuodjigohte ruktobiillaŧ 232 
dađistaga eambbo, čálii Fixdal 1938:s (Fixdal 1938: 62). 1918:s
álggahuvvui juo Norgga guhkimus biilaruktu, mii manai Ladnesunddas
Ráttovutnii. 1930-jagiin ledje 8 ruktobiilasearvvi Finnmárkkus ja dan
seammá logijagi sisa vuodjigohte muohtaboltun 1 233 biillat doalahit
geainnuid rabasin dálvet, omd. Čáhcesullo-Deanu-geainnu dálvet
1933-34 (Jakobsen 1966: 75 ja NAF avd. Hammerfest-Karasjok 1984:
10). 1937 dálvvi doalahedje rabas 221 km geainnu (FFF 1938: ášši 15,
s. 52).

Dálá biilaloguid ektui (gč. tabealla badjelis), orru veahá ártet go
deattuhedje biilajohtolaga nu olu, go ákkastedje
geaidnoráhkademiid. Muhto vaikko ledje unnán biillat, de dat
lassánedje dássedit, ja geainnuid galge boahtteáiggi váste maid
ráhkadit. Biilaášši ovddideaddjit ledje ge báikkálaš servodaga
oalle alla olbmát. Gaska Finnmárkku ja Kárášjoga NAF-ossodagas ledje
omd. 1 bajimusrievtti láhkaoahppavaš, 2 lensmánni, 1 gávpeolmmái ja 1
drosjeeaiggát (NAF avd. Hammerfest-Karasjok 1984: 21).

Dinenváste orui geaidnojohtolat maid stuora bargguhisvuođa geažil
"oalgguheaddjin áŋgiris olbmuide". Biila ii lean nu divrras eará
fievrruid ektui, dat lei gievra ja olahii guhkás, dainna sáhtii oalle
olu dinet ja dainna jođánit ohppe eatnasat vuodjit, čuoččuha
Bjørnland (Bjørnland 1989: 145). Orrot maid leamaš oalle olu olbmot
geat barge biilajohtolagain. 1926:s ledje omd. 12-13 drosjevuoddji
Hammerfeasttas ja jagi maŋŋel ledje Honnesvágis 9 drosjebiilla (NAF
Hammerfest-Karasjok 1984: 19 ja 26).

vv 10 .2.9Dálvemáđijaŧ 234 , johkafatnasat, guorbmevávdnageainnuŧ 235 

"Dálvemáđijat leat leamaš ja leat ain hui mávssolaččat siskkit
guovlluin, vaikko eai leat šat nu deaŧalaččat dál go leat boahtán
eambbo geainnut", čálii Fixdal 1938:s. Máđiráigge vudje heasttain ja
reagain, herggiin ja geresiin 1 236  ja dálvemáđijat manne jekkiid ja
jávrriid rastá, ja ledje dihkkáduvvon 1 237 . Stáhta doalahii ortnegis
Álttá-Guovdageainnu-riikkaráji-máđija, Álttá-Kárášjoga-máđija ja
Buođggáidvuona-riikkaráji-máđija. Stáhta dahje suohkana ortnegis
doalahan máđijat ledje Skiippagura-Šuošjávrri 1238 -máđidja,
Deatnoráigge, Kárášjohráigge ja Iešjohráigge. Dasa lasiin ledje
muhtun oanehet máđijat Kárášjogas, Porsáŋggus, Deanus ja
Mátta-Várjjagis. 1938 rádjái lei Porsáŋggu-Kárášjoga máđija ráigge
eanemus johtolat, go Kárášjoga ja Suoma gaskka vudje eanas dálvet,
muhto maŋŋel go Kárášjohgeaidnu gárvánii "vudje eanas" biillaiguin
(Fixdal 1938: 64). Guovddáš dálvemáđidja lei omd. Deanu johkaráigge
mii doalahuvvui dassážii go geaidnu bođii 1977:s.

Duottarstobut ledje maid johtolaga oassin. Finnmárkkus ledje
duottarstobut máđija juohke 30-50 km gaskka, mii lei heivvolaš
beaiváš 239  heasta- dahje heargesáhtuin. Duottarstobuin galge olbmot
beassat hálbái idjadit go duoddariid badjel ledje
vánddardeame. Lulli-Norggas huksii geaidnodoaimmahat eanas
duottarstobuid. Muhto earenoamážit Finnmárkkus lea vuosttaš
duottarstobuid álggaheapmi eambbo eahpečielggas. 1860 birrasiid
šattai dábálažžan hukset duottarstobuid Finmarkens Brændevinskasse
(Finnmárkku Buolliviidnegássa) ruđaiguin. 1876 rájes válddii stáhta
duottarstobuid badjelasás, ja geaidnodoaimmahat bearráigeahčai
visttiid (Bjørnland 1989: 71).

1930-jagiin lei muhtun siseatnanguovlluin johkafanasjohtolat hui
deaŧalaš. Eanemus johte Deatnoráigge ja Kárášjoh- ja Anárjohráigge,
mat ledje oalgejogat ja Buolbmága ja Kárášjoga ássiid
čanastagat. Lea álki johtit Deatnoráigge, earret Geavgŋá ja
Badjegeavgŋá1240. Muhto goike gesiid, nu go 1937:s lei, eai sáhttán
johkaráigge johtit go lei beare coagis. Šadde rahčat ja ádjánit
čuoibmumiin, muhto "birrasiid 15 jagi dás ovdal" vuodjigohte
fanasmohtoriiguin, čálii Fixdal 1938:s. Skiippaguras Kárášjohkii
ádjánii bures 2 beaivvi, muhto vuloseano ii ádjánan go beaivvi go
dábálaš olu čáhci lei (Fixdal 1938: 64).

Báhčaveaieanus leat máŋga goržži ja guoikka, ja dohko leat
huksejuvvon guorbmavávdnageainnut. Bidje fatnasa guorbmevávdnii ja
hoige dan guoikka meaddel vásedin
guorbmevávdnageaidnoráigge. Guorbmevávdnageainnuid eai huksen dušše
lahttema geažil. Ulbmilin lei geahpidit eanandolliid johtolaga ja
oažžut Suoma beale johtima eret (Eiksen og Niemi 1981: 247).

10.2.10 Telegráfa ja telefuvdna

Siskkaldasdepartemeantta evttohusas Norgga telegráfa huksema birra
daddjo ahte huksejedje "Ealáhusaid veahkehit", earenoamážit
guollebivddu (Rafto 1955: 39). Historjádutki Randi Rønning Balsvik
čálii ahte Várggáin háliidedje áigá juo geavahišgoahtit telegráfa,
go johtolatvejolašvuođat muđui ledje heittohat. Ovdagoddi sáddii
guhkes, dárkilis čállosiid ámtamánnái oažžut su ovddidit
ášši. "Oaiveártan ledje guolástusat, nu go dávjá muđui nai"
(Palsvik 1989 1: 203). Guollebivdiide ja guolleostiide lei
omd. deaŧalaš diehtit gos mearas ain ledje guolit, geat buoremusat
mákse jna.

1860-70-jagiin dinejedje guollebivdduin hui olu. 1870:s lei
guollebivddu dienas sullii 20% buot olgoriikkavuovdingálvvuin oktii
skiippajohtolagain. Sallitbivdu buorránii dalle. Seammás lei Norggas
measta aktoriekti ráktoguollái 1241  (Hanssen 1986:
352). Telegráfahuksen lei maid deaŧalaš oassin nannet Finnmárkku
dáččavuođa. Guhkes gaskkaiguin ja bieđggus ássamiin lei váttis
oktavuođa ja náššuvnnalaš oktasašdovddu
bohciidahttit. Telegráfahuksen lei danin riikkadoaibma sihke
ekonomalaččat ja politihkalaččat (ibid s. 352).

Dát lei ge maid ulbmilin soahtegaskaáigge. Gávpedepartemeantta 1931/32
bušeahttaevttohusas bidje omd. 9 000 kr
Tårneŧ 242 -Lana 1243 -telefonrusttegii "dáččavuođa ovddideapmin"
(Hanssen 1974: 63).

Nu lei maid Čáhcesullo áibmomediaguovddážiin 1934:s, mii dalle lei
Norgga nubbin gievrramus rusttet. Boasta-, telegráfa- ja
riddojohtinlávdegotti ovttajienalaš evttohusas Stuoradiggái daddjui:
Sajádat mearriduvvo iskama maŋŋel "mas váldet vuhtii sihke
ekonomalaš ja naššuvnnalaš beliid" (ibid s. 55).

Eará beliin sáhttá namuhit turistajohtolaga. "Turistajohtolaga čuovui
maid olu telegrámmastallan... Ledje olgoriikkalaččat geat sihtagohte
telegráfarusttega Davvenjárgii" čálii Torolf Rafto 1955:s (Rafto
1955: 238).

1890-jagiin huksegohte olu telefonlinjjáid, muhto Finnmárkkus gal ii
lean telefonoktavuohta lulás ovdal máŋga jagi maŋŋel. Easkka 1911:s
evttohuvvui váldotelefonlinnjá Troanddimis Nuorta-Finnmárkui. 1917:s
biddjui Čáhcesuolu dán linjái, ja eará gávpogat ja čoahkkebáikkit
fas 1921:s (ibid s. 269, 281).

Finnmárkkus ledje 75 teleguovddáža 1921:s. Eatnasat ledje hui unnit
(NOS. Norges telegrafvesen 1920-21). 1948:s ledje 169 telefon- ja
telegráfaguovddáža. 1944:s lei Finnmárkku telegráfaguovllus
(Finnmárku oktan Ráissain, Návuonain ja unnit oassi Skiervvás) 10 000
km duppaltelefonlinnjá. Oaláš Finnmárkkus ledje 74 200
telefonstoalppu riikkalinjjáin (Gjenreisningen 1948: 195).

Soađi maŋŋelii ledje dušše áibmolinjját telegráfai ja
telefovdnii. Válde gal saji, muhto ledje dárbbašlaččat danin go
ledje hálbbibut, vuohkkaseappot ja nannoseappot. Stráŋggaid sáhtii
bidjat nu movt ledje, nappo suodjaleaddji ávdnasa haga, danin go áibmu
lea heajos elrávdnjejođiheaddji. Stráŋggaid darvvihedje porselen-
dahje láseerreldagaide 1244  mat doaresruvddiin ledje giddejuvvon
stoalppuide. Čáhci ja eanan doalvu elrávnnji hui bures, ja
eananjohtasiid 1 245  fertii suddjet ollislaččat. Muhto šattai
váttisvuohtan go stoalppuide bohte badjelmeare linjját, mii dagahii
ahte gulahallan boatkanattai. Muđui boatkanedje linjját muohttaga,
jieŋa ja bizi geažil ja linjját gahčče dálkin ja skoahraideamit
šadde eananrávnnjiid, elrávdnjelinjjáid ja ránnálinjjáid geažil,
jna. Danin geavahišgohte 1920-jagiid rájes eananjohtasiid Norggas,
vuosttažettiin stuora gávpogiin. Várggáin lei 1948:s 8,5 km
eananjođas mii oktiibuot vástidii 245 km telefonlinjjá, ja dábálaš
áibmolinnjá stoalppuid mielde mas lei 16 km duppal telefonlinnjá (Flf
1952: 276).

Telefonstoalppuid sadjái leat dađistaga boahtán johtasaŧ 246 , nu ahte
dál geavahit daid dušše doallan 1 247 - dahje lagasgulahallamii 1248 ,
eai ge guhkásgulahallamii. Dan sadjái leat ge olu elrávdnjelinjját
huksejuvvon maŋŋel soađi.

10.2.11 Soahtejagit

1930-jagiid gaskkamuttos bođii Davvi-Norga Norgga strategalaš
árvvoštallama gvvuovddážii. Dán oktavuođas lei geaidnoráhkadeapmi,
earenoamážit váldogeainnu ollašuhttin, hui deaŧalaš (Ørvik 1961 bd
2: 325-326). Militeara háliidii váldogeainnu ollašuhttojuvvot, "ja
Geaidnodoaimmahagas ja militearas lei dávjá oktavuohta. Militeara
gearggusvuođabušaehtaš 249  bođii stuora oassi ruđas gárvet
geainnu", čálii ovddeš bajimusinšenevra Knut Waarum (Vegfolk
forteller 1991: 69).

Earenoamážit maŋŋel go Dálvesoahti buollái skábmamánus 1939,
ráhkkanišgohte Finnmárkkus nai stuorrát norgga mihtuid
mielde. Várjjatguovllus ledje 4 000 olbmá geain ledje niestehivvodagat
Deanus. Dát gáibidii buoret
fievrredanvejolašvuođa. Várjjatvuonbađa-Girkonjárgga geaidnu
galggai danin govddiduvvot 3,6 meteris 5 meterii (Irgens 1982: 32 ja
Vegfolk forteller 1991: 40, 44). Muhto soahtebuollán cuoŋománu 1940
bissehii dán áigumuša. Sihke Banak 1250 , Čáhppesnjárga 1251  ja Áltá
huksejedje norgga militeara girdišiljuid ovdal soađi. Dasto
geavahedje smávvagirdit meahccegirdišilju Stuorravuonas 1939 geasi,
ja dát lei luonddus jalga mii lei gárvvis váldot atnui (Gamst 1948:
47).

Duiskkalaččaid bággomárran 1 252  hobehii muhtun ráje
johtolatvejolašvuođaid huksema. Omd. govddiduvvui
Nuvvosguolbana-Girkonjárgga geaidnu 1943:s duppalgeaidnun (7 mehterii)
(Vegfolk forteller 1991:
123). Johkannjárgga 1253 -Lávvonjárgga 1254 -geaidnu gal ollašuvai, ja
seammá dagai Kárášjohgeaidnu Suomarádjái. Duiskkalaččat maid
alidedje luottaid garra báikkiide, máid norgalaččat gal eai nagodan
ruđalaččat (Irgens 1983: 35 ja Vegfolk forteller 1991: 83).

Dan oktavuođas go duiskkalaččat fallehedje Ruošša 1941:s,
viiddijedje duiskkalaččat Nuvvosguolbana. Duiskkalaččat
áitojuvvojedje dađistaga eambbo Nuortaábiš 255 , ja 1943 čavčča
fertejedje sii viiddidit Čáhppesnjárgga meahccegirdišilju ja hukset
ođđasa Bearalváhkái jagergirdiid 1 256 guovddážin (Gamst 1984:
18). Guovdageaidnu maid oaččui meahccegirdišilju 1943:s, muhto jagi
ovdal juo lei dohko ráhkaduvvon seakka heahtegirdišillju 1257  (ibid
s. 47). Gávvuona 1258  ja Lákkovuona mearramilitearguovddážiid 1 259 
dađistaga lassáneaddji beallálaga 1260  áibmoáitaga geažil buoridedje
Joganjálmmi, ja dat biddjojuvvui duiskka militeara jagergirdiid
guovddážin 1943:s (ibid s. 162).

Lea olu sáhka leamaš dan birra ahte barge go duiskkalaččat maidege
buriid johtolatvejolašvuođaid ráhkadeamis. Omd. bođii
birrajagegeaidnu Girkonjárgii easkka 1960-jagiid ja duiskkalaččat
geavahedje muorratuneallaid dasa. Ráhkadedje gal muhtun
geaidnobihtáid, muhto geaidnohoavda Trygve Gimnes čálii: Oppalaččat
ii vástidan geaidnu dasa man olu barge. Duiskkalaččat barge gal olu
Suoidneleavšši 1261  geainnuin, ja Háhttirgeainnuin Riehppovuonas
Čuđegieddái. Muhto "eanas lei njuhttenbargu ja manai njozet. Ii lean
goit joatkevašvuohta dan barggus" (Vegfolk forteller 1991: 84).

Historjádutki Guri Hjeltnes dadjá maid ahte: Dáidá nu "ahte jus
1935-40 vuogit livčče jotkojuvvon, almmá duiskkalaččaid
bággomárrama haga, de várra livčče Norgga ealáhuseallimis ja
ekonomiijas buoret bohtosat". Vaikko duiskkalaččat huksejedje ge
viidáseappot, de golai geaidnu issorasat ja unnán divodedje (Hjeltnes
1987: 70-71).

Soađi áigge huksejuvvojedje Norggas oktiibuot dušše beali unnit
geainnut go ovddit 5 jagis, 1935-40 . Finnmárkkus huksejedje dan 5
jagis 327 km geainnu ja 1940-44 jagiin 289 km. Soahtejagiin lea
veaháš eambbo gaskamearálaš jahkelassáneapmi, muhto go vuhtii váldá
daid olu billistemiid ja maŋidemiid máid dat dagahedje, de livččii
Finnmárku leamaš olu gievrrat duiskkalaččaid bággomárrama
haga. Dušše Idjavuonas Romsii ledje 156 geaidnobávkaleami ja 177
šaldebávkaleami. Divodedje geainnuid gitta 1960 rádjái (Gamst 1984:
197).

10.3ÁIGI SOAĐI MAŊŊEL

10.3.1Geaidnodási buorideamit

Geaidnohuksemiid dáfus ferte juohkit áiggi soađi maŋŋel guovtti
oassái, ovdal ja maŋŋel 1960. 1960 rádjái huksejedje unnit geainnuid
go omd. soađi áigge (1944-59, gč. tabealla maŋŋelis). Ádjánedje
eanas ođđasis huksemiin, muhto dalle deattuhedje maid geaidnodási
buorideami veahá eambbo go ovdal. Ee. ráhkadedje govddit
geainnuid. 1961:s lei omd. Hammerfeastta-Skáiddi-geaidnu 4 m govddu,
Deanu-Ohcejoga 1262 -geaidnu 5 m govddu ja
Várjjatvuonbađa-Várggáid-geaidnu 5,5 m
govddu. Várjjatvuonbađa-Várggáid-geaidnu lei gal dušše 3,5 m muhtun
sajiid. Dát mihtut leat gaskamearálaččat gitta 2 m govddibut go
ovdal soađi geainnut (NAF Veibok 1961: 642-643 ja 647-648). Ártan go
geaidnobargu manai nu hiljánit, lei go bargoneavvut ja mášiinnat
ledje gollan. Ledje garra rášuvnnat ođđa mášiinnaide,
geaidnoulbmiliidda juolludedje unnán ruđa ja ledje unnán bargit go
lei ođđasishuksen ja eará ealáhusaid viiddideapmi (Bjørnland 1 989 :
163).

Nubbi ášši lea ahte vaikko biilajohtolat lassánii ge hui olu
1930-jagiid ektui, de lei goitge unnán biilajohtolat muđui Norgga
ektui. Oalle olu eambbo biillat go muđui Norggas, geavahuvvojedje
dienasvuodjimii, 14,3% 7,6% ektui (Nord-Norge. Næringsliv og økonomi:
Skrift nr. 26-1961: 191-192). Ledje eambbo olgoriikkabiillat dalle go
maŋŋel.

Muhto 1960-jagiid nogai biilarášuneren, ja biillat lassánedje 6
geardánit 1959-75 áigodagas (gč. tab. ovdalis). Seammá áigodagas
guhkko geainnut 80%:in. Ođđaáigásaš biilaservvodat gullá nappo
áigodahkii maŋŋel 1960.

Geainnuid guhkideapmi ii muital buot Finnmárkku geainnuid areála
birra. Geainnut govddiduvvodedje ain ja 1976:s lei 5,5-6 m dábálaš
govdodat. Geainnut ledje maid guhkit rabas. Ovdal soađi ledje
geainnut hárve rabas dálvet, muhto soađi maŋŋel gal šadde rabas
geainnut dábálažžan. 1992:s lei birrasiid 200 km geaidnu gitta
dálvet. Olbmot maid geavahišgohte biillaid olu eambbo. 1980:s vujii
juohke Finnmárkku priváhtabiila gaskamearálaččat 12 900 km, ja
dušše Akershusas vudje eambbo. Mátkkiide geavahedje
finnmárkulaččat biilla eanemusat bassebeivviid- ja
astoáiggevuodjimii (Statistisk Årbok 1984: 238).

Geainnut leat buoriduvvon máŋgga ládje. Šaldegovdodat ja akseldeaddu
gáržžida geaidnojohtolaga. 1913 gonagaslaš resolušuvnna bokte
galggai akseldeaddu leahkit 2 tonna. "Eanas deaŧalaš geainnut"
ráhkaduvvojedje 1961:s gierdat 10 tonna akseldeattu
(Nord-Norge. Næringsliv og økonomi. Skrift nr. 26-1961: 178. Gč. maid
Bjørnland 1989: 164). 1961:s lei dušše 19 km bistevaš
geaidnogovččaš 263  Finnmárkkus. 1972:s lei 137 km (+ 575 km
oljočievra) ja 1983:s lei 1 998 km (ibid s. 210. Statistisk
fylkeshefte for Finnmark 1972: 124. Statistisk Årbok 1984: 234).



Govus 10.3: Finnmárkku geainnut 1992:s:

Gáldu: NAF geaidnogirjji kártačuovus 1992



Tab. 10.2: Finnmárkku geaidnoguhkkodagat 1892-1959:


Jahki           Váldogeaidnu/riikka-geaidnu      Fylkkageaidnu       Giligeaidnu                          Oktiibuot
1892    92104  196
1900  213
1915  380  34  414
1920  390  58  448
1925  405  70  475
1930  367                                           203   86  656
1935  588                                           253141  982
1940  793                                           3411751309
19441607
19591167                                          3453221834
19751931                                          7246153270
19832049                                          8067033559

Gáldu: Det norske vegvesens historie. Bd
III. Tab. 4. Nord-Norge. Næringsliv og økonomi. Skrift nr. 26-1961,
s. 175. Ragnvald Jakobsen: Finnmark Fylkesrederi og
ruteselskap. H. fest 1966, s. 77. Kunnskapsforlagets Store Norske
Leksikon bd. 4 1979: 275. Trond Dancke: Opp av ruinene. Oslo 1986,
s. 316. Statistisk Årbok 1984.

10.3.2Johtolaga nuppástupmi mearas eatnama nala

Várjjat- ja Riehppovuonguovlluin várra ovddemus nuppástuhtte johtolaga
mearas eatnama nala. Bajimusingeniora čálii 1935:s ahte "lea
... sáhka heaittihit Várjjatvuona báikkálaš skiippa ja bidjat dan
sadjái biila- ja mohtorfanasruvttuid". Dán birra lei 1929:s juo
leamaš sáhka ja son oaivvildii sáhttit seastit 100 000 kr
jahkásaččat dákkár nuppástuhttimiin (FFF 1935: ášši 55,
s. 217). Finnmark fylkesrederi (FFR) maid nuppástuhttigođii ovddemus
Várjjatvuonas ja vel Riehppovuonas (Jakobsen 1966: 132).

Ledje máŋggas geat eai beroštan dán mannolagas dahje duvde dan
eret. Schei-lávdegoddi dadjá omd. ahte Muosát "lei jur geainnuid
haga... Leat bargan oažžut geainnu Jáhkovuonas Vuorjenjárgga
davágeahčái. Dákkár plána dáidá buoremusát leahkit guhkesáiggeplánan,
ja dákkar geainnus eai dáidde sulluin beroštit, gos leat
mearrajohtolaga duohken. Keaisváhki lea earret dán, go dat galgá
oažžut geainnu Máhkarávjju badjel Honnesváhkái" (Scheilávdegoddi
1960: 43-44).

Lávdegoddi oaivvildii gal ahte Davvenjárggageaidnu iešalddis ii lean
vuođđun sirdit Keaisvági Muosáhis Davvánjárgga suohkanii. Nuppeládje
šaddá go Keaisvági geaidnu gárvana "vaikko doppe ealáhuseallimii gal
dalle ain lea hámman ja mearrajohtolat sierra ovdamunnin" (ibid
s. 145).

FFR lei 1955:s nuppástuhttigoahtán johtolaga Lákkovuonas
Dálbmeluovttas, gos unnidedje skiipabisáneami 3 geardde vahkus dušše
ovtta hávvái. Dát dagahii "oalle olu rieja" álggos, muhto fanas
jávkkai oalát dán vuonas maid. Johtolatnuppástuhttin mearas eatnama
nala "lei guovddážis čuovvovaš 10 jagi". Dávjá álggahuvvui
nuppástuhttin geassejagis, go geaidnoráigge lei manahatti. Nu lei
Kamøyværain 1 264  ja Skárfvákkiin 1 265  1956:s, Ákšovuonbađain 1 266  ja
Ákšovuonain 1 267  1960:s, Ákŋoluovttain-Márregobiin 1 268  1963:s ja
Davvesiiddain-Irgevuonain 1964:s (Jakobsen 1966: 132. Gč. maid Olsen
1965: 279).

1945-60 áigodagas heaittihedje 72 skiipabisáneami Finnmárkkus, eanas
eretfárremiid geažil, muhto sadjái bohte 21 bisáneami
"mearrajohtolaga nuppástuhttima geažil eatnama nala johtolahkii"
(ibid s. 143).

Oažžu dasto jearrat heaittihit go ruvttuid maŋŋel go olbmot leat
fárren eret, vai váikkuhit go ruvttuid nuppástuhttimat
eretfárremii. Finnmárkku báikki áviissain goit leat váidalan ahte
ruvttuid rievdadeamit dahje gáržžideamit measta bággejit olbmuid
fárret.

Maŋimus jagiid leat maid nuppástuhttán feargajohtolaga šalde- ja
mearavuolástuneallaid johtolahkii.

10.3.3Girdišiljohuksemat

Romssa-Girkonjárgga mearragirdiruktu álggahuvvui fas soađi
maŋŋel. Eai sáhttán girdišiljuid váldit atnui go duiskkalaččat
ledje bávkalan girdilangeainnuid 1 269 , boaldán fiellogovččahagaid,
doartnaid ja eará visttiid.

Mearagirdiide eai čáhkan nu olu čuvvodeaddjiŧ 270 , lei divrras
doallat daid ja ledje eistton dan fylkkamánni Gabrielsena,
vuosttažettiin heivvolaččat boastta jođánit fievrredit. 75-100%
gálvvus lei ge boasta. 1948:s fievrrededje omd. busset 17 830
čuvvodeaddji, báikkiskiippat 18 070 ja girdit 591 Hammerfeastta
boahti- ja manni čuvvodeaddji (Flf 1952:250).

Váldogirdiruktu ásahuvvui danin go dárbbašuvvui jođánet johtolat mii
fievrredii eambbo. 1952:s gárvánii Budeajju girdišillju ja 1965:s fas
Bardufossa 1271  girdišillju. Go Finnmárkui galge viiddidit ruvttu,
fertejedje váldit atnui Álttá, Banak ja Nuvvosguolbana. Doppe ledje
juo, nu go namuhuvvon, gaskaboddosaš girdišiljut ovdal soađi juo ja
girdilangeainnut ledje nu stuorrát ahte šattai hálbbibun viiddidit
daid go hukset áibbas ođđa girdišiljuid. 1941:s ráhkadedje
duiskkalaččat guokte girdilangeainnu Nuvvosguolbanii, ja dat ledje
1000 ja 1 200 m guhku (Store Norske Leksikon 1978: 627).

Siviila áibmojohtolat ii várra livčče nu áigá go 1963:s boahtán,
dáinna golmmain váldogirdišiljuin, militeara huksema haga (Hven Hva
Hvor 1976: 272).

Muhto ledje oanehisšilljoruvttut mat duođai buori
girdijohtolatvejolašvuođaid dahke. 1974:s huksii stáhta dákkáriid
Hammerfestii, Donjevutnii 1272 , Bearalváhkái ja Čáhcesullui, ja
Honnesváhkái vel 1977:s.  vv Muhto omd. Bearalvágis ledje priváhta
álggahemiin juo divodan ja geavahišgoahtán dan duiskka
girdilangeainnu. A/S Varangerfly háliidii hukset nu olu seaivunsajiid
go vejolaš. Deaŧalaččamus lei ambulansegirdima dahkat
sihkkareabbon ja buorebun. Máŋgii eai sáhttán girdit dálkki
geažil. Go goitge girdiledje dálkin mearagirdiguin, de dat ii lean
mihkkege buriid mátkkiid buohccái gii šattai rabas fatnasiin
fievrreduvvot girdái. 1970:s sáhtte geavahišgoahtit Bearalváhki
girdilangeainnu. A/S Varangerfly manai dasto ee. Detnui, Ákŋoluktii,
Gáŋkaviikii ja Báhcavutnii geahččat, go suohkanat ja báikkálaš
girdisearvvit ledje dáhtton dan. Røde Kors Hjelpekorps ráhkadii
Gáŋgaviikka girdilangeainnu 1971 :s, báikki ássiid čoaggin ruđaiguin
ja A/S Varangerfly doarjagiin. Earret Gáŋgaviikka ožžo maid
Ákŋoluokta, Báhcavuotna ja Gilivuotna 1273  ambulanse- ja
taxigirdinšiljuid searvvi doarjagiin (linnjátaxi lea álkit
ruktogirdinmálle. Ii dárbbaš girdilit jus eai leat
čuvvodeaddjit). Báhcavuona girdišillju guhkiduvvui 800 m:ii 1975:s,
ja Davvi-Norgga vuosttaš linnjátaxigirdin álggahuvvui 1978:s gaskal
Girkonjárgga, Čáhcesullo ja Báhcavuona. Ákŋoluokta, Várggát ja
Báhcavuotna bohte 1980-jagiid mielde oanehisšilljoruktui (Bentzen
1984: 29, 30, 33, 37).

Oalle olu eanan manai dán viiddis girdišilljohuksemii,
ee. girdilangeainnuide, boahtingeainnuide, girdivisttiide
jna. (gč. tab. vuollelis).






Tab. 10.3: Girdilangeainnuid areála 1975:s (logut muitalit guhkkodaga
ja govdodaga meteriid mielde):
---__
800x 3  4 1000x 60  1 1200x 40  1 1270x 40  1 1600x 40  1 2600x 30  1
---__

Gáldu: Hvem Hva Hvor 1975, s. 313-314.

Tabeallas leat 6 siviila girdišilju mielde (Áltá, Nuvvosguolbba,
Hammerfeasta, Donjevuotna, Bearalváhki ja Čáhcesuolu) ja 3 militeara
šilju (Banak, Čáhppesnjárga ja Guovdageaidnu).

10.3.4Soahpameahttunvuođat

Nu go soahtegaskaáigge, de lei vuosttaš moaddelohjagi soađi maŋŋel
unnán vuosteháhku, dahje ii oba ge, geaidnohuksemiidda. Baicca ledje
mielas geainnuide. 1956 Sámelávdegotti árvalusas siseatnama eanandoalu
eavttuid birra daddjo ná: "Leat unnán geainnut ja danin leat váttis
johtolat- ja fievrredandilálašvuođat" (Innst. 1956: 45).

Boazodollui maid ledje geainnut mávssolaččat lávdegotti oainnu
mielde: Guovdageainnu-Suoma-geainnu huksen lea hui deaŧalaš
Guovdageainnu boazonjuovahaga gánnáheapmái. Geainnut ledje maid
dárbbašlaččat álkidahttit unnit, báikkálaš njuovahagain
fievrredeami (ibid s. 41). Lávdegoddi oaivvildii maid ahte siskkit
váldogeaidnu livččii mávssolaš Sis-Finnmárkku "oppalaš
ealáhuseallimii" (ibid s. 51).

Muhto dakkár geaidnoráhkademiid máid oaivvildedje čielga
turistageaidnun, eai váldán nu bures vuostá. Davvenjárgga
sátnejođiheaddji Erling Andreassen dajai ná: Jus lei
geaidnoráhkdemiin bargame, de ii berren "hupmat jitnosit dan birra
ahte das ledje turistaberoštumit searvvis", danin go de šattai dat
doaibma buot vuolimussii. Nu go muhtun Geaidnodirektoráhta olmmái
dajai sutnje: Állet huma nu olu turisttaid birra go geaidnodirektorain
ságastallabehtet (Nord-Norge. Næringsliv og økonomi. Skrift nr. 18-
1956: 32).

Dán duogážin lea oaidnu ahte turistaealáhus ii leat nu mávssolaš go
eará ealáhusat. Nu go geográfa Knut B. Lindkvist dajai: Soitet danin
viggat turistaealáhusa atnit heajubun go eará ealáhusaid go
turistadoaimma sisdoalu eai ane nu árvvus. Das ii lat mihkkege eará
fállat go álkis johtolat ja buorit hoteallaseaŋggat (Lindkvist 1993:
10).

Nordlándda Inndyr 1274  sátnejođiheaddjis Reidar Juliussenis lei dákkar
oaidnu: "Riikkageaidnu 50, man mu mielas livččii ožžon gohčodit
Turistageaidnu 50" lei dušše árrun suohkanii, go galggai divodit
geainnu almmá oažžut maidege ávkkiid das. Geaidnu manná dušše
meahcceguovlluid čađa dušše turisttaide
suohtasin. Ruhtadjuolludeamit dakkár geainnuide unnidit
ruhtajuolludemiid geainnuide mat galggaše ráhkaduvvot vai olbmot
beasaše bargat "ealáhusaideasetguin doppe gos ásset"
(Nord-Norge. Næringsliv og økonomi. Skrift nr. 18-1956: 39).

Vaikko johtolat lei ge muhtun muddui nuppástuvvan eatnama mielde
johtolahkan, de eai lean vel oalát geainnuid nuojis, ee. go dalle ii
lean vel biila dábálaš olbmuid gaskkas ja mearra maid ain lei
deaŧalaččamus báikki buktagiid fievrredeapmái, goit rittuin. Danin
oaivvildedje oallugat ahte geainnut dobbeliidda eai guoskan sidjiide
nu olu.

1960-jagiid rájes, muhto earenoamážit 1970- ja 80-jagiin, leat
boazosápmelaččat eahpidan muhtun geaidnodoaimmaid
dárbbašlašvuođa. Leat dakkár geainnut mat gusket
boazoguohtunguovlluide, nu go siskkit váldogeaidnu ja
Čorgašgeaidnu. Siskkit váldogeaidnu galggai mannat gitta Ráisii,
muhto maŋimus bihttái, Biedjovákkis Ráisii, lei nu garra vuosteháhku
ahte šluhttejedje dan. Muhto dál lea sihke Ráissa ja Guovdageainnu
ealáhuseallimis beroštupmi ođđasit gieđahallagoahtit geaidnoplána.

Čorgašgeainnu geinnodaga birra lei garra riidu. Mearrasámigilli
Lággu maid šattai searvái dán riidui. Doppe ledje geainnu vuordán
1924 rájes. Fylkkamánni čálii 1974:s ahte jus maŋida Lákku geainnu
huksema dassážii go Čorgašgeaidnu lea ráhkaduvvon
Nikolasdalenii 1275 , de šattašii hálbbit geaidnu Lággui (Bottolfsen
1990: 457). Muhto Čorgašgeainnu huksejedje oarjelii seastit
boazoguohtunguovlluid.  v Davvenjárgga boazosápmelaččain ja báikki
olbmuin gal baicca leat leamaš ovttalágan beroštumit Máhkarávjju
nannangeainnu dáfus, eai ge leat riidalan nu go Davvesiidda
suohkanis. Ii goabbáge bealli háliidan geainnu njuolga duoddara badjel
Davvenjárgii. Boazosápmelaččat oainnat eai háliidan massit
guohtuneatnamiid ja báikki olbmot háliidedje geainnu Honnesvági
čađa.





                 11. KAPIHTTAL

            Báktedoaimmahat

1820-25 jagit lei deaŧalaš áigodahkan Davvi-Norgga
báktedoaibmaindustriijii, go iske Álttá (ja Návuona)
veaikemálbma 1276 hivvodaga ja roggagohte daid (NGU nr. 204-1964:
48). Finnmárkku vuosttaš stuorit ruvkedoaibma lei Gávvuona
veaikeruvke máid doaimmahedje guokte áigodaga, 1826-78 ja 1890-1909.

Oallugat roggagohte 1277  1800-logu loahpas, čállá historjádutki Age
Lunde. Mátta-Várjjat šattai hui bivnnuhin várra danin go doppe
gávdnui ruovdemálbma 1278  1866:s juo. Eurohpás maid lassánii
ruovdemálbmadárbu dalle (Lunde 1979: 301).

Vuosttaš stuorit ruovdemálbmahivvodaga gávdne Krokvanneŧ 279 
davábealde 1902:s. A/S Sydvaranger buvttadišgođii dan 1910:s,
duiskka ruhtademiin. Vaikko olu eará Finnmárkku báikkiin lea ge
málbma, de leat dušše Mátta-Várjjagis nu olu málbma ahte lea
vuođđun leamaš ovtta Norgga stuorimus
báktedoaibmaindustriijii. Eanas Norgga málbma lea boahtán doppe.

11.1SOAHTEGASKAÁIGI

Finnmárkku deaŧalaččamus gávdnojumiŧ 280 , nu go oppalaččat ge
Norggas, leat kiisa 1281  (rišša-1282 ja veaikekiisa 1283 ) ja
ruovdemálbmagávdnamat (NGU nr. 204-1964: 37).

Gávvuona ruvke mii heaittihii doaimmaidis 1908:s, rogge oktiibuot 140
000 tonna veaikemálmma mas lei 8500 tonna veaiki (ibid
s. 50). Borssi 1284  veaikeruvke Fálesnuoris lea ođđaset
veaikeruvke. Doppe lei doaibma 1900-1913 jagiid. Geahččaledje fas
álgit 1917-1919 jagiid ja 1923-1931 jagiid.

Stáhtaministtar Christian Michelsen lei háhkan alcces Borssi
vuoigatvuođaid 1. máilmmesoađi ovdal. Dán guovllu golbma ruvke
buvttadedje 1900-1913 ja 1923-1931 jagiid birrasiid 100 000 tonna
málmma mas lei 1 200-1 500 tonna veaiki (NGU nr. 204-1964: 37). 1931:s
heaittihedje doaimma heajos veaikehattiid geažil (NOS Bergverksdrift
1931: 35).

Porsáŋggu rogganguovllus gaskal Breanná ja Skuvvanvári, iske ja
geahččaledje roggat veaikki 1900-1910 jagiid. Doppe bohke ja iske
maid 136:s ja 1951:s. 1940:s galggai álggahuvvot stuorit
geahččalandoaibma stáhtadoarjagiin, muhto soađi geažil ii datte
álggahuvvon. (Hanssen 1986: 294-295).

Geahččalandoaibma maid lei oalle máŋgasii bargun. Porsáŋggus ledje
20 olbmá bálkáhuvvon 1905 rájes ja Borssis ledje 8 olbmá fásta barggus
1920-1923 jagiid.

Golli johkasáddos muitaluvvui vuosttaš geardde Kárášjogas 1866:s, ja
dan rájes lat gávdnan golli jur buot čázadagain Deanu rájes
Ráissaetnui, earenoamážit Kárášjogas, Bávttajogas, Anárjogas ja
Skiehččanjogas. Deaŧaleamos guovllut leat Sáđgejohka 1285 
Bávttajoga lahka, Geavŋŋis ja Nieidajávri Kárášjogas ja
Bassevuovdi 1286  Anárjogas (NGU nr. 204-1964: 37). 1934:s álggahedje
mášinroggamiid 30 olbmáin, muhto dat ii lean gánnáhahtti. Eai eará
báikkiin ge lihkostuvvan dákkár geahččalemiiguin (NOS Bergverksdrift
1933: 39 ja 1934: 39).

Nubbi boares Finnmárkku riggodat lea ráktu 1287 . Norgga stuorimus
ráktobuvttadeapmi lea Álttás, ja doppe buvttadit ge eanemus
kvartsittrávttu 1288 . Láhpis leat maid buvttadan kvartsittrávttu, ja
Irgevuonas Lágesvuonas leat roggan láirerávttu 1289 .

Vuosttaš sihkkaris ráktobuvttadanduođaštus (dahkkegeađgin 1 290 )
Álttás lea 1858:s, muhto 1890 rádjái buvttadedje eanas
alcceseaset. Hammerfeastta gávpotbuollin dan jagi dagahii ráktojođu
Norggas. 1929:s vuovdigohte rávttuid olgoriikkii (Petterson 1977:5, 9,
19).

Ráktodoaibma álggii Buollánávžžis. Maŋŋel jagi 1900 álggii doaibma
maid Beaskkaš 291 , Ráfttesváris ja Detsikaš 292 . Ođđaseamos dain
stuorebuš rogganbáikkiin lea Stilla 1293  1927 rájes (ibid s. 9).

Álttá ráktodoaimmas lea sierralágan málle. Eanas barge doaimmain
čakčat ja dálvet lassiealáhussan. Juohke ráktobargis lei iežas
guovlu gos rokkái ráktostobuš 294 . Ráktoguovllut leat stáhta eatnama
nalde ja 1933 rájes lea A/S Alta Skiferbrudd-searvvis (ráktobargiid
searvi) leamaš láigolihttu ráktoguovlluide (Finnmark 1979: 353). Dálá
bargit (1993) leat oasseáiggebargit, ollesáiggebargit ja
industriijadoaimmaheaddjit.

Dálbmeluovttas maid lea leamaš veahá doaibma, ee. 1934-35
doaibmajagis go válde 50 000 dahkkegeađggi (NOS Bergverksdrift 1935:
40). Láhpis rogge veahá rávttuiid 1941:s, ja jotke dáinna maŋŋel
soađi (NOS Bergverksdrift 1941: 50). Irgevuonas ráhkadedje
dahkkegeđggiid 1930-jagiid rájes. Dát leat čáhppes geađggit ja eará
kvalitehta go omd. Álttá rávttuin (Danche 1986: 312).

Finnmárkku báktedoaimma vuođđun lei nappo vuosttažettiin
Mátta-Várjjaga ruovdemálbmaroggan. 1910-1964 jagiid vuvddii A/S
Sydvaranger 200 000 tonna čilgekeahtes málmma 1295  ja 23 000 000 tonna
rigguduvvon ruovdemálmma 1296 . Hivvodaga mielde lei dát Norgga
stuorimus ruvkedoaibma (NGU nr. 204-1964: 52).

A/S Sydvaranger beasai hálddašit 56 km² eatnama ruvkiide,
ruovdemáđiijaide, kájaide, elrávdnjefievrredanrusttegiidda ja
goržegeavaheapmái (Lunde 1979: 306, 309). Lunde namuha váttisvuođaid
máid dat dagahii báikki álbmogii: Guovlu máid válde, lei šibihiid ja
bohccuid guohtuneanan ja doppe ledje jeaggeniittut ja vuovdi
dálvefuođarlassin. Doppe válde maid boaldinmuoraid ja -darffi ja
sámmála fuođarin. Guohtuneatnamiid vahátbuhtadus lei nu unnán ahte
geavaheddjiide gárttai dát stuora vahágin (ibid s. 313-315. Lunde
čujuha A. B. Wesselii buhtadussturrodagaid oktavuođas).

A/S Sydvarangera álggaheami geažil lassánedje hui olu olbmot
doppe. 1900:s ledje 1910 olbmo ja 1920:s lei lohku lassánan 4 841
olbmui (ibid s. 327). Álbmoga dávvččalohku lassánii 20%:s
60%:i. Ledje oainnat alla vuordámušat Sydvarangerii
dáruiduhttinoassin, lohkaba Niemi ja Eriksen. Bargit berrejedje
omd. leahkit norgalaččat dahje ruoŧelaččat. Olgguštedje
earenoamážit suopmelaččaid, maiddái sin geat olbmoagi ledje dáppe
ássan, muhto geat eai lean Norgga stáhtaborgárat. Sis ledje leamaš
váttisvuođat oažžut eretfárrenduođaštusaid Suomas. Muhto
1. máilmmesoađi áigge fertejedje váldit suopmelaččaid bargui
gokčat Englándda ruovdedárbbu, go ledje váttisvuođat oažžut
doarvái báikki olbmuid bargin. Muđui ii livčče fitnodat ožžon
koala doppe dámpaelrávdnjerusttegii 1297  (Eriksen og Niemi 1981: 128).

"Vaikko álgo mearriduvvon virgáibidjanpolitihkas dušše oasit šadde
čađahuvvot, de ii dáidde eahpádus ge das ahte fitnodat dagahii ahte
Mátta-Várjjat duođai šattai dáččaluvvat sihke kultuvrra ja
čearddalašvuođa dáfus 1900-1920 moaddelohjagis", joatkiba soai
(ibid s. 131).

Soahti bissehii A/S Sydvarangera doaimmaid. Bargiidlohku unnugođii
1940 rájes juo, várra danin go duiskkalaččat ohce bargiid
rusttetdoaimmaide. Ođđajagemánus 1942 heaittihedje duiskkalaččat
maid doaimma. Koala dámpaelrávdnjerusttegii lei vánis, eai ge sii
juolludan doarvái fatnasiid fievrredit koala davás. Dan rájes nogai
buvttadandoaibma, muhto jotke ain roggat málmma (Lunde 1979:
721. Gč. maid NOS Bergverksdrift 1942: 46-47).

Duos dás ain bávkaledje bombbaid 1942-44 jagiin, ja dat billistedje
rusttega. 1944:s billistuvvojedje 90% Girkonjárgga ja Guovžajávrri
rusttegat. Tårneŧ 298  ja Vuorkelvuona 1299  elrávdnjerusttegat ja
Guovžajávrri-Girkonjárgga-ruovdemáđidja vel báhce (ibid
s. 722. Gč. maid Flf 1952: 144).

Álttá ráktodoaimmat maid dađistaga nohke, ee. go váilo bargit,
petroleum čuovggaide, guorbmebiillat ja jáfofuođar
geađgegeaseheaddji heasttaide. 1944:s billistedje duiskkalaččat
buot ráktostobuid (NOS Bergverksdrift 1940: 51, 1941: 49 ja 1944: 48).

11.2ÁIGODAT SOAĐI MAŊŊEL

Maŋŋel soađi oaivvildedje oallugat ahte Álttá ovttaolbmo
ráktodoaimmaide berrešii boahtit industriála ráktobuvttadeapmi
lassin. 1952:s vuođđuduvvui A/S Skifer, muhto geahččaleapmi ii
lihkostuvvan ja searvi heaittihuvvui 1961/62:s. 1972:s geahččaledje
ođđasit A/S Industriell Skiferdrift-servviin, muhto ii dat ge
ceavzán. Muhto doaimmat jotke A/S Stensliperiet dihte, mii
vuođđuduvvui 1958:s muohkádit rávttuid. Dábálaš doaimmain oainnat
ii nagodan háhkat doarvái vuođđoávdnasiid doalahit fitnodaga
jođu. Loahpas osttii A/L Alta Skiferbrudd goappeš fitnodagaid
(Danche 1986: 312).

Ráktobargiid lohku lea unnon. 1961-70 jagiid ledje gaskamearálaččat
408 bargi ja 1971-1975 jagiid ges ledje 312. 1984:s ledje 260-270
bargi. Dálá ráktobargiin lea ráktodoaibma eanas birrajagi
bargun. Danin ii leat buvttadeapmi unnon nu olu. 1961-1970 jagiid
gaskamearálaš buvttadeapmi lei 545 000 m² ja 1971-1975 jagiid fas
444 000 m². Eanemusat leat buvttadan 700 000 m (Petterson 1977: 41 ja
NOU 1984: 375).

Ovdal ráhkadedje Álttá rávttuin eanas dahkkegeđggiid, ja dál ráhkadit
vuosttažettiin boarddacehkiid 1 300  ja láhttiid. Oaidnit dán tabeallas
vuolábealde.

Tab. 11.1: Ráktodahkkegeđggiid buvttadeapmi Álttás 1931/32-1950/51
doaibmajagiid miljonbihtaid mielde:

---__
1931/32 3,500 1933/34 5,311 1941/42 0,562 1946/47 0,585 1948/49 1,729
1950/51 6,000
---__
Gáldu: NOS Bergverksdrift 1932-1951

Irgevuona ráktorusttega ođđasishuksen álggahuvvui 1946:s ja guovllus
lei buvttadeapmi 1947:s. Earret moadde bisáneami, de lei guovllus
doaibma 1970 rádjái. Muhto go eaiggát Voss skiferbrudd ii šat atnán
gánnáhahttin jotkit doaimmaid, de dat bisánedje. Jahkebuvttadeapmi
rievddadii gaskal 600 000 ja 900 000 dahkkegeađggi (Danche 1986:
312).

Láhpis ja Breivikaš 301  maid lea duollet dálle leamaš ráktodoaibma.

A/S Sydvarangera stuora váttisvuohtan lea leamaš háhkat ruđa sihke
čorgenbargui ja ođđa ruvkiide. Ođđasishuksemat álge duođas
1948:s go Stuoradiggi lei mearridan ruhtadit
ođđasishuksema. Buvttadeapmi álggahuvvui 1952:s (Lunde 1979:
723-24).

Mátta-Várjjagis leat oalle olu málbmahivvodagat, muhto eai leat nu
álbmát go lea birrasiid 32% ruovdi málmmas. Guovžajávrregávdnamat
leat dan dáfus riggámusat. Málmma cuvkejit beaiveruvkeš 302 .

Eai buot stálledoaimmahagaŧ 303  sáhttán váldit vuostá rigguduvvon,
millejuvvon málmma. Soahtegaskaáigge vuovdigohte ge rigguduvvon málmma
bihttán. Muhto ii dat lean hálbbes vuohki. Dan geažil álge
beallegárvvesbuvttadeami 1304  1969:s. Beallegárvvesbuvttadeamis
ráhkadit jorbbaid rigguduvvon málmmas mas lea 65% ruovdi ja dasto
goikadit ja boldet. Beallegárvvesbukta lea bealledagaha buvtta ruovde-
ja stálleindustriijii (ibid s. 348). A/S Sydvaranger lea olgoriikii
vuovdán eanas buktagiid (gč. tabealla vuollelis).






Tab. 11.2: Muohkaduvvon vuođđomálbma 1305  (rigguduvvon ja bihttán
ráhkaduvvon) 1000 tonniid mielde:
---__
19231929193419391941195219551960 vv 30150746378532039749311 ,301 4
cuoŋománu rájes doaibma Gáldu: NOS Bergverksdrift 1929-60

A/S Sydvarangeris lea maid prospekterenossodaŧ 306  mii doaibmá miehtá
Norgga. Finnmárkkus leat iskan earenoamážit Báhčaveaji, Deanu,
Guovdageainnu ja Kárášjoga. 1973 rájes leat kvartsa 1307 
geahččalandoaimmat leamaš Juovlavuonaš 308  ja seammá jagi válddii
Biedjovákki ruvke ossosiid 1 309  badjelasas. 1980-jagiid šadde
váttisvuođat maid geažil unno fitnodaga doaimmat.

Folldal Verk oaččui vuoigatvuođaid 1970:s Riehppovuonas
Fálesnuoris, Nordiska Gruvaktiebolaget:s, geas ledje leamaš
vuoigatvuođat 1903 rájes. Rigguduvvon veaikkis doppe lea 37%
veaiki. Fitnodat sáhtii doaibmat danin go lei stuorit konsearnnaš 310 
mielde, vaikko ledje heajos hattit ja buvttadeapmi muhtun guhkit
áigodagaid oalát bisánii. Vuosttaš jagiid buvttadedje 7 500 tonna
rigguduvvon veaikki. 1977 rájes unnui buvttadeapmi 4 500
tonnii. Cuvkegohte unnit vuođđomálmma guhkidit doaimmaid, go eai
gávdnan ođđa málmma earret álgo 10 mill. tonna. Ođđa gávdnamiid
haga eai sáhttán joatkit doaimmaid ja fitnodat heaittihuvvui 1979:s
(ibid s. 325-353).

Ruoŧa searvi Boliden Gruveaktiebolag ohcagođii 1953:s málmma
Guovdageainnus, muhto ii ožžon doaibmalobi. 1956-65 jagiid
čađahedje stáhta ruhtadan iskamiid Biedjovákki birra. 1960:s ledje
60 olbmá bálkáhuvvon ohcamiidda. Gávdne ovtta stuorit ja golbma unnit
veaikemálbmahivvodaga (NOS Bergverksdrift 1953: 40 ja 1957:
36. Gč. maid Finnmark 1979: 349-350).

A/S Bleikvassli bargagođii huksemiiguin ja doaimmain, ja rusttetbargu
álggii 1968:s. Eanemusat ledje measta 100 bargi. Ruvkedoaibma álggii
1970:s, muhto ovdagihtii eahpedovddus áššiid geažil šadde
beaiveruvkes bargat 1974 rádjái (Danche 1986: 313 ja Finnmark 1979 :
350). Dan geažil šadde stuora dálkkádat- ja teknihkalaš
váttisvuođat. Liggenrusttegat virgidedje, elrávdnjebiergasat čahkke
jna. (Gustavsen 1972: 25). Doaimmat bissehuvvojedje 1975:s go ledje
earenoamáš heajos veaikehattit máilmmemárkaniin. Viidáset doaimmaide
dárbbašit gávdnat ođđa málmma (Finnmark 1979: 350).

1950-jagiin ohcagohte nefelinsyenihta, álggos Sievjjus ja maŋŋel
Stiertnás. Doppe gávdne 1953:s dálá stuora hivvodaga mainna ain dál
barget. Rusttetbargu álggii 1959:s ja Norsk Nefelin buvttadišgođii
1961:s. Maŋŋel leat viiddidan rusttega. Hivvodat lea sullii 1800 m
guhkki ja 300 m govddu ja das lea máŋga mill. tonna. Málmma cuvkejit
ceahkkedoaimmain 1 311  (málbmacuvkehagas leat ceahkit, dego boardagis)
eatnama vuolde (ibid s. 350).

Nefelinsyenihtta lea láse- ja porselenindustriija
lassiávnnaš 312 . Eanas lea lásekvalitehta ja dasto lea
bálsekvalitehta 1313 , mii sáhttá dagahit váttisvuođaid 1990-jagiin go
geavahišgohtet returláse. 1970-jagiid jahkásaš buvttadeapmi lei
birrasiid 220 000 tonna mas vuvde 99% olgoriikkii. 1990-92 jagiid
buvttadedje badjel 300 000 tonna. Bargoveagas leat 120 olbmo (ibid
s. 350. Gč. maid Finnmark Dagblad 5.4.1994).















































          12. KAPIHTTAL

    Fápmorusttegat

Norgga vuosttaš čuovgarusttet doaimmai oljjuin. Dat lei Lisleby Brug
Fredrikstad:s 1877:s. Muhto dakkár riikkas gos leat olu goržžit,
šadde dat ovttatmanu váldoenergigáldun
elrávdnjebuvttadeamis. Omd. lei Hammerfeasta vuosttaš suohkan mii
oaččui čáhcefápmoelrusttega ja máilmmi vuosttaš
elgeaidnočuovggaid 1891:s.  Muhto bisánii dáinna ovttain
geahččalemiin. Finnmárkku suohkanat álge maŋŋit
čáhcedulvademiiguin, nu movt geaidnohuksemiiguin ge. Dainna leat
eanemustá soađi maŋŋel bargan (Hanssen 1988: 10 ja Cappelens Norges
historie, bd 12 vv 1978 : 148).

Jahkečuođimolsumis lei birrasiid 10% Norgga ruovttuin ožžon
elčuovgga. 1920 birrasiid lei 2/3 ožžon elčuovgga. Historjádutki
Per Fuglum oaivvilda ahte elrávdnjehuksen manai hiljánit danin go lea
váttis fievrredit elrávnnji buohkaide viiddis ja bieđggus eatnamis
gos leat unnán ássit, ii ge danin ahte olbmuin váillui beroštupmi
dahje divrrášedje elrávdnjemávssu (Cappelens Norges Historie, bd 12
1978: 146).

Dát ferte leamaš divrras Finnmárkkus, gos eanas olbmot ásse rittuin,
guhkkin eret čáhcedulvadanresurssain. Guhkes fievrredanlinjjáid golut
ledje stuorrát. Finnmárkku elrávdnjelávdegoddi celkkii ge 1924:s ahte
Áttánvuona 1314  dulvadeapmi šaddá badjelmeare divrrasin. Danin
fertejit gávdnat elrávdnjegáldu lagabus Nuori go
"rávdnjefievrredeaddjiŧ 315  juo mákset 80% buot oppalaš goluin" (FFF
1924: ášši 45, s. 300).

Stáhta maid juolludii beare unnán doarjaga, oaivvildii ingeniora
Sverre O. Kleven 1937:s: Elektrisitetsforsyningskomitéen 1 316  (mii
1921:s searvvai Norges Vassdrags- og elektrisitetsvesen 1 317 :ii) lei
ávžžuhan stáhta máksit dábálaš elrávdnjeháhkangoluid Finnmárkku
earenoamáš dilálašvuođaid geažil (Kleven 1937: 602).

12.1SOAHTEGASKAÁIGI

Ámtadiggi mearridii 1917:s iskat ja plánet Gámajoga 1318  dulvadit,
háhkat elrávnnji Čáhcesullo ja Várggáid gávpogiidda, ja Várggáid ja
Dávvi-Várjjaga suohkaniidda. Dasto galge vel iskat Honnesvági ja
Nuortavági 1319  elrávdnjeháhkanvejolašvuođaid. 1917-18 oljováni
geažil fertejedje ohcat eará elrávdnjegáldu. Muhto dát doaimmat eai
čađahuvvon go stáhtadoarjja ii juolluduvvon (FFF 1919: ášši 45,
s. 300).

Hámmerfeasttas dagahii oljovátni ahte measta bággehalle
elfápmohuksemiidda. Muhto buoret birgejumi geažil ovdalaš
1. máilmmesoađi ja soađi áigge, golahedje maid eambbo
elrávnnji. Hammerfest Elektrisitetsverk (Hammerfeastta
elfápmodoaimmahat) viiddidii vuosttaš geardde 1911:s. Dán doivo
gokčat guhkes áiggi elrávdnjedárbbu. Muhto dárbu lassánii mihá
jođáneappot go doivo. Priváhta olbmot geavahedje eambbo
elrávnnji. Olbmot geavahišgohte elfápmoommaniid, -elliggenommaniid ja
liktenruvddiid 1 320 . Suohkanpolitihkkarat ledje movttidahttán dása
boaldámušváni geažil. Hammerfest provianteringsråd (Hammerfeastta
biebmoháhkanráđđi) oaččui 1917:s válddi 1321  oastit
elrávdnjevuoššan- ja liggenommaniid máid priváhta olbmot bijahedje
iežaset viesuide. Elrávdnji lei hálbbimus čuovggaide, nubbin
hálbbimus vuoššamii ja divraseamos liggemii (Iversen 1989: 206).

Elrávdnji dárbbašuvvui sáhttit guolástusrusttegiid buorebut geavahit
ja maiddái háhkat elrávdnječuovgga dábálaš geavaheapmái. Nu go
fylkkamánni Johan Rivertz dajai 1918:s: Dainna gilvvuin mii riikkaid
gaskii sihkkarit boahtá maŋŋel soađi, livččii ovdamunnin
nuppástuhttut guolleealáhusa vai vuođđobuktagiid buorebut geavahit
sáhttá fylkkas. Dása dárbbašuvvojedje mášiinnat mat háhket elrávnnji
fylkkas: "Sihke dasa ja čuovgadárbbu gokčat livčče
čáhcefápmorusttegat dat bajimusat" Finnmárkui (FFF 1918: ášši 56,
s. 252-53).

Finnmárkku čáhceelfápmokantuvra ásahuvvui 1921:s guorahallat guđiid
čázadagaid heivešii dulvadit. Dát bargu gárvánii 1927:s.

Elfápmoháhkanlávdegoddi 1322  almmuhii Finnmárkku elfápmoháhkanplána
1920:s. Plána galggai viidáset guorahallamiid vuođđun. Finnmárkku
bajimusingenevra Sunde dajai dán birra 1922:s: Earret Mátta-Várjjaga,
man elfápmodárbbu A/S Sydvarangera elrávdnjerusttet sáhttá gokčat,
šattaše eanas Finnmárkku guovlluid huksemat badjelmeare divrrasin
sihke rusttethattiid ja gánnáheami dáfus. Kárášjogas ja
Guovdageainnus gul ledje nu unnán olbmot ahte sidjiide gánnáhii
elrávnnji háhkat. Njeallje (sic) guovllu vel báhce: Hammerfeasta,
Varnjárga, Máhkarávju ja Vuorjenjárga ja Áltá. Hammerfeasta sáhtii
oastit elrávnnji Borssis, gos ruvkedoaibma lei heaittihuvvon, lassin
Hammerfeastta Elfápmorusttegii. Borssi ruvkiin gal fas šattai doaibma
1923-31 jagiin. Várnjárga sáhtii dábuhit doarvái elfámu oalle hálbái
Strommavuonaš 323  dahje Gandviikkaš 324  jus jođihivčče oalle
olu. Máhkarávjui ja Vuorjenjárgii šattašii nu divrras rusttet ahte
fertešii geahččalit unnit rusttegiid ráhkadit maiguin Honnesváhkái
maid sáhtii addit elrávnnji. Bossegohpái, Buktai 1325  ja Joganjálbmái
háhkat elrávnnji sáhtii Gávvutnii dahje Fállejohkii hukset rusttega,
oaivvildii Sunde (FFF 1922: ášši 79, s. 382-392). Finnmárkku 1924
riikkaplánas válljejuvvui Kåven 1 326  Áltái ja Návutnii, ja
Strommavuotna Várnjárgii.

Sunde maid namuhii ahte elrávdnjerusttegat galge ekonomalaččat
doaimmahuvvot, ja ahte rusttetdoaimmaid eai sáhttán ovttatmanu
álggahit. Finnmark fylkes elektrisitetskomité1327 celkkii 1924:s
Fálejoga birra Reihvákkiš 328  ahte vaikko dát lei ge hálbbimus
rusttet, de lei dat maid veahá divraset go berrii leahkit: "Muhto dát
rusttet lea áidna mii nagoda doarvái elrávnnji háhkat 5. guvlui, ja
danin ferte ávžžuhit hukset dan go haddedilálašvuođat dahket
huksema vejolažžan" (FFF 1924: ášši 45, s. 298).

Kåvenjoga gal livččii hálbi dulvadit, muhto fievrredangolut ledje
badjelmeare divrasat. Dasto galggai huksejuvvot unnit rusttet stáhta
tuberkuloseruktui Dálmeluktii, ja danin lei eambbo gánnáhahtti
láigohit elrávnnji stáhta rusttegis Gávvuonas (ibid s. 299). 1926:s
fievrredišgohte elrávnnji Gávvuonas
Joganjálbmái-Bossegohpái. Gávvuona veaikeruvke lei 1903:s huksen
elrávdnjerusttega Mølleelvai 1329 , jur ruvke buohta. Stáhta osttii
elrávdnjerusttega maŋŋel go ruvke heaittihuvvui 1908:s, ja jotkkii
vuovdit elrávnnji dábálaš geavaheapmái. Dulvi billistii rusttega
1932:s ja stáhta huksii dan sadjái Gávvagoržži 1330  elfápmorusttega
mii gárvánii 1937:s (Bottolfsen 1990: 283-284).

A/S Sydvaranger dulvadii Tårnelva 1331  1919-20:s ja Vuorkeljoga 1332 
1928-30:s. Dát rusttegat háhke elfámu ruvkedoibmii ja dábálaš
elfápmogeavaheapmái Girkonjárgii ja birrasii.

1930-jagiid lohppii eai šat dulvadan eambbo, vuosttažettiin danin go
eai ožžon stáhtadoarjagiid. 1936:s ávžžuhii fylkkadiggi
fylkkamánni ja fylkkalávdegotti fas bargagoahtit háhkat elrávnnji
boaittobealsuohkaniidda (FFF 1936: 406).

1936:s ledje ain 700 000 olbmo Norggas elrávnnji haga. Eai suohkanat
eai ge priváhta olbmot nagodan ruđalaččat fievrredit elrávnnji
sidjiide. Danin juolludišgohte 1938:s stáhtadoarjagiid daidda
guovlluide main ii lean vel elrávdnji (Kraft til vekst gjennom 100 år
1985: 33). Troms Kraftforsyning (Romssa elrávdnjeháhkan) oaččui
bargun plánet Finnmárkku elrávdnjehuksemiid (Danche 1986: 305).

Čázádatdirktora 1919-22 ráhkadan plánas Norgga čáhcefámu birra,
muitaluvvo ahte Norggas lei dalle 9,2 mill. kW anehahtti čáhcefápmu
(=80 milliárdda kWh). Dásvv lei Finnmárkkus 154 000 kW. 1937:s lei ain
dušše 3% (4 400 kWh) dás dulvaduvvon ja geavahuvvon indusriijii ja
ruovttudoaluide. Olles Norggas lei 13% geavahuvvon. Dasa lassin lei 3
200 kW mii lei várrejuvvon dušše industriijii (Kleven 1937:
598). Kleven dajai 1937:s ahte dulvademiid ulbmilin ii lean dušše
háhkat elrávnnji industridoaimmaide, muhto maiddái buoridit olbmuid
birgejumi (ibid s. 602).

1937:s lei 74,5%:s Norgga ássiin elfápmu. Muhto Finnmárkkus lei
elfápmu dušše 11 800:s oktiibuot 53 308 olbmos, nappo 22,7%:s. Olbmo
nammii lei maid hui unnán elrávdnjedábuheapmi, dušše 0,03 kW dan
ektui go muđui riikkas lei 0,23 kW (ibid s. 602).

Fylkkamánni Gabrielsena 1937 čállosis NVE (Norgga čázádat- ja
elfápmodoaimmahat) váldostivrii muitaluvvui ahte mohtorfápmu dábuhii
eanas dan veahá elfápmočuovgga ja elfámu mii Finnmárkkus lei. Dát lei
divrras fápmu vel čuvgemii nai, juohke kWh mávssii 50-60 evrre. Veahá
stuorábuš čáhcefápmorusttegat ledje dušše Hammerfeasttas,
Mátta-Várjjagis ja Álttás. Hammerfeasta galggai maid váldit badjelasas
Borssi fápmorusttega. Stuorit dámpa- dahje oljorusttegat ledje
Mátta-Várjjagis, Davvenjárggas, Várggáin, Čáhcesullos ja
Bearalváhkis. Ledje maid muhtun unnit rusttegat fylkkas, eanas
oljorusttegat. Muhto Sállannuoris, Davvesiiddas, Deanus, Buolbmágis,
Unjárggas, Davvi-Várjjagis ja Várggáid suohkanis ii lean
elrávdnji. Earret Hammerfeastta elrávdnjedoaimmahaga mii lei suohkana
ja Gávvagoržži mii lei stáhta, lei Finnmárkkus elrávdnjeháhkan
priváhta ruhtaduvvon (FFF 1937: ášši 57, s. 211, čuovus).

Gabrielsen dajai maiddái ahte eai go stáhta bargobeaivásruhtadeamit
livčče ávkkálaččabut jus dat geavahuvvoše elektrifiseremii. Ii
oktage suohkan sáhttán ieš čoavdit váttisvuođaid. Son bijai
ovdamuniid njealljen čuokkisin:

1. Olbmuin ii lean masa dorvvastedje jus guollebivdduin manai
1.hejot. Finnmárkkus ii lean makkárge stuorábuš industriija earret
1. A/S Sydvarangera. Buoret elrávdnjeháhkamiin sáhttá álggahit
1.smávvaindustriija ja ruovttuindustriija. Dat attášii barggu dálvet
1.go eanemus lea bargguhisvuohta.

2. Vai guolástusat gánnáhivčče buorebut, ferte hukset ođđaáigásaš
2.guolástushámmaniid oktan industrirusttegiiguin. Muhto eaktun lei
2.vuos hálddašit elfámu.

3. Guollái ja eanandoallobuktagiidda ledje stuorit gáibádusat. Jus
3.omd. bohccobiergohaddi galgá doalahuvvot gánnáhahtti dásis, ferte
3.háhkat njuovvanvisttiid galmmihanrusttegiiguin.

4. Buot guovlluin gos vuovddit ja jeakkit ledje vátnásat, lei
4.boaldámušvátni. Eanandoallodepartementa vuođđudii 1936:s jeagge-
4.ja eanansuodjalanlávdegotti riddogiliide, gávnat čovdosiid
4.dása. Earenoamážit bivde lávdegotti guorahallat sáhttá go
4.boaldámušváni čoavdit čázádagaid dulvademiiguin. Lávdegoddi lei
4.geahččame Finnmárkku seammá jagi. Gabrielsen oaivvildii iežaset
4.sáhttit doarjut juohke buori evttohusa mii veahkehivččii háhkat
4.fámu čuvgemii ja vuoššamii, ja muhtun muddui liggemii (ibid
4.s. 273).

Máhkarávjju 1940 elfápmoháhkanplánas daddjo omd. ahte ođđa
fitnodatáigumušat bisánedje dahje hehttejuvvojedje go ii lean hálbbes
ja doarvái elrávdnji. Omd. balai Honnesvági
goanstaduktaráhkadandoaimmahat huksemis ođđa
sallitoljoráhkadandoaimmahaga. Nubbi eará fitnodat gopmánii dakkaviđe
go šadde bijahit priváhta oljomohtoriid. Buktagat šadde dainnalágiin
nu divrasat ahte eai šat johtán. Honnesvági mohtorrusttega
lassáneaddji deattu geažil sáhtte nappo dušše unná energioasáža
geavahit fápmun. Vuovdinoasi unnideamit maid čuozáše
guollerusttegiidda mat dárbbašedje doaibmafámu sáidefaskkoniidda 1333 ,
vinttaide 1334 , pumppiide ja jiekŋamilluide (Plan for Magerøyas
elektrisitetsforsyning 1940: 3. Gč. maid Hansen 1988: 15-16).

Hammerfeasttas mearridedje 1938:s bargat eambbo Borssiin go Michelsens
fond` doaibmalohpi nogai. Borssi ruvke fápmorusttet lei 1918:s
huksejuvvon, muhto ruvkedoaibma heaittihuvvui oalát 1931:s. Guovddáš
eiseválddit ledje mielas dasa ahte Hammerfeastta elrávdnjedoaimmahat
oažžu vuoigatvuođaid, muhto stáhtadoarjaga eaktun lei ahte
Fálesnuorri ja muđui Fálá galggai oažžut elrávnnji. Huksema atne
olles riikka elektrifiserenplána oassin. Huksen maŋiduvvui soađi
geažil, muhto Vuolit Borssi fápmu biddjui johtui 1941:s. 1944:s
livččii Bajit Borssi dulvadeapmi leamaš gárvvis álggahuvvot, muhto
buollima geažil bisánii bargu gaskaboddosaččat (Iversen 1989:
208-209).

Maŋŋel go fylka máŋgii lei bivdán dan, juolludii stáhta ruđaid
viidáset guorahallanbargguide. Stuoradiggi lei 1937-38 doaibmajahkái
juolludan eambbo buoridit elrávdnjeháhkama doppe gos unnimusat ledje
huksejuvvon. Finnmárku sáddii 1938 geasi mielde rusttetplánaid
Strommavuona rusttegii mii galggai háhkat elrávnnji dáidda
suohkaniidda: Bearalváhkái, Unjárgii, Davvi-Várjjagii, Buolbmágii,
Detnui ja Várjjagii, ja vel Čáhcesullo ja Várggáid gávpogiidda,
Borserusttegii (geahča badjejis) ja ovtta Guovdageainrusttegii
(FFF 1938 : ášši 67, s. 257).

Strommavuona rusttetdoaimmat álge 1939:s ja vuosttaš huksemat galge
čađahuvvon 1941:s. Soahti gal maŋidii rusttega, muhto mášinneavvut
ledje measta gárvásit biddjon go duiskkalaččat geassádedje
1944:s. Mášiinnat bávkaluvvojedje, sekundærguovddážat ja
mearajohtasat jna. billistuvvojedje ja fápmorusttet billistuvvui sakka
(Norske Kraftverker I 1954: 435).

12.2ÁIGI MAŊŊEL SOAĐI

12.2.1Fápmorusttethuksemat

1947:s ledje billistuvvon fápmorusttegat ođđasit
huksejuvvon. Dábálaš elrávdnjeháhkan lei fas "šaddan roahkka seammán
go ovdal soađi" dajai fylkkamánni Gabrielsen (Danche 1936:
305). 1949:s lei 1/3 álbmogis elrávdnji (Flf 1952: 73).

1957:s lei 69% Finnmárkku álbmogis elrávdnji, riikkadási 93%
ektui. 1950 jagiin lei dát lohku lassánan olu, muhto buot fylkkaid
gaskkas lei Finnmárkkus ain unnimus olmmošlohku mas lei elfápmu (Hvem
Hva Hvor 1958: 222).

Finnmárkkus ledje 1945:s eahpitkeahttá hui ovttaoaivilis ahte eai
galgan dušše ođđasit hukset ovddeš fápmorusttegiid, muhto hobehit
elrávdnjeháhkama olles fylkii. Nu go Hammerfeastta konsula
C. Robertsen dajai: Čáhcefámu geavaheapmi lea "eaktun Finnmárkku
ođđasis huksemii" (Gjenreisningen av Finnmark og Nord-Troms 1948:
64). Guolleindustriijii goit lei dát earenoamáš deaŧalaš (ibid
s. 22).

Fylkkakánttorhoavda Odd Woxholt deattuhii dan 1950:s go humai man
hirbmat olu vahága ja váttisvuođaid dagaha ealáhuseallimii go
elrávdnji jávká buoremus áigodagaid. Dát guoská earenoamážit
guolleindustriijii. Danin lei deaŧalaš ahte leivv nu buorre
kapasitehta go vejolaš (Hanssen 1988: 35).

1954:s čuoččuhii Muosát gielda ahte "lea jur heahtedilli Muosáha
ealáhuseallimis" go elfápmoháhkan maŋŋonii. Reihvákki 1335 
elfápmodoaimmahat ákkastii 1954 earenoamáš ruhtaohcamis (man vuođul
ožžo ruđaid 1955:s) ahte buot ealáhusgeainnut elfápmoháhkanguovllus
ledje njuolgut guolleealáhusa duohken, ja danin ii čuoze heajos
guollebivdu (nu go 1953:s) dušše álbmotoassái, muhto olles
guvlui. Stivra oaivvildii ahte nu ovttageardánis ealáhus ii lean
buorre, muhto ferte vuos háhkat elrávnnji jus ođđa ealáhusaid galgá
sáhttit álggahit (ibid s. 43).

Elrávdnjeráššuvnda gal maid lei jahkásaččat. Vaikko
omd. Oarje-Finnmárku lei ovttastuvvon 1959:s, de eai beassan
ráššuvnnas ovdal go 1965:s go A/S Kvænangen Kraftverk:in
ovttastuvvui (Návuona fápmorusttet). Nuorta-Finnmárkkuin ovttastedje
1972:s go Áttánjoga dulvadedje (ibid s. 40).

Maŋŋel soađi dulvadedje veahážiid mielde. Skábmamánus 1946
gárvánii plánaevttohus FFE for elektrisitetsforsyning i Finnmark
(Finnmárkku elfápmoháhkanplána). 1947:s bođii fylkkalávdegotti
hoahpumus fápmorusttethuksemiid vuoruhuvvon 1 336  listu. Dás ledje
Juovravuonnarusttet Várjjagii, Reihvákkerusttet
Davvenjárgii-Muosáhii-Porsáŋgui, Goahtečor 1337 rusttet Sállanii,
Kåvenii Álttás ja Láhppái, ja Borsi Hammerfestii ja
Fálesnuorrái. Industridepartemeantta vuoruhuvvon rusttethuksemiid
mielde huksejuvvojedje njeallje ovddemus namuhuvvon rusttega 1948-52
jagiid, earret Reihvákkerusttega mii gárváni 1953:s. Maŋŋonedje
ee. fágabargiid- ja veaikeváni geažil. Fágabargit váilo miehtá riikka
ja dat čuzii earenoamážit Finnmárkui. 1952:s váilo fágabargit
ovddemustá danin go dulvadedje Aura- ja Røssågajogaid ja huksejedje
máŋggaid stuora militearrusttegiid. Veaiki ja eará metállaŧ 338  ledje
vátnás vuosttažettiin Korea-soađi geažil (ibid s.29 ja Danche 1986:
306. Gč. maid Norske kraftverk I 1954: 432, 433 ja 436).

NVE (Norgga johka- ja elrávdnjedoaimmahat) evttohii viidáset
čáhcedulvadanoassin dulvadit Dáibaravuona 1339  Čorgašnjárgii ja
Luostejoga 1340  Kárášjohkii ja Porsáŋggu guovlluosiide. Dasa lassin
bohte Borsi I ja Čábardašjohka Guovdageidnui. Dát gárvánedje 1956-59
jagiid (Danche 1986: 306).

Borssi boares fápmorusttet billohuvai muhtun muddui soađi áigge,
muhto dan huksejedje ođđasit 1947:s. Go rusttet ii nagodan geavahit
go oasi joga čáhcefámus, álggahedje vuos Borsi I 1959:s ja Borsi II
1962:s. Boares Borserusttet heaittihuvvui go Borsi I válddii das čázi
(Norske kraftverk II 1966: 253).

Norga šiehtadalai Ruoššain 1955-58:s geavahit Báhčaveaijoga vuolit
goržžiid. Norga oaččui ruošša vuoigatvuođaid
eaiggátmolsumiš 341  joga gaskkamus oassái, Skogfossii 1342  ja
Máiddihii 1343 . Skogfosš 344 rusttet doaibmagođii 1964:s (ibid s. 254).

Ruoššat ledje gal háliidan hukset stuora rusttega joga bájit oassái,
muhto Norgga šiehtadallit nagodedje caggat dan go dulvadeapmi
livččii bidjan birrasiid 25 000 dekára Norgga eatnama čácevuollái
ja oalát dulvadan muhtun dáluid. Go baicca huksejedje guokte rusttega,
ii dulvaduvvon go 2 500 dekára eanan, buot gilvvekeahtes ja ávdin
guovllut. Skogfosš 345 rusttet dulvadii 6 500 dekára eatnama, nu ahte
váldogeainnu šadde sirdit veahá (Lunde 1979: 727-728).

Tabeallas vuollelis oaidnit ahte vuosttaš huksenáigodat lasihii
Finnmárkku elrávdnjeháhkama sakka. Turbinnávccat lassánedje 5 000 kW:s
1943:s 70 000 kW:i 1957:s.

Tab. 12.1: Biddjon turbinnávccat 1000 kW:in 1943-1957:

1943 19444 1946 1947 1951 1952 1953 1955 1957 5 -2 2 4 1 11 1 7 29 4
Lohku unnui 1944:s duiskkalaččaid billistemiid geažil go
geassádedje ruovttoluotta.

Gáldu: Hvem Hva Hvor 1958



Finnmárkku fápmorusttegat 1954

Gov. 12.1: Finnmárkku fápmorusttegat 1954: vvGáldu: Norske kraftverker
I 1954: 430-431 Maŋimus stuora dulvadeamit ledje Áttánjoga ja
Irgevuonjoga dulvadeamit 1970-72:s, Máiddit 1979:s ja
Áltá-Guovdageaineatnu 1982-87:s. Áltá-Guovdageainnu dulvadeapmi addá
sullii seammá meare energiija go ovddeš dulvadeamit oktii.

Finnmárkkus lea 2779 GWh energiija máid sáhttá geavahit. 1982:s lei
710 GWh dán energiijas dulvaduvvon (Statistisk årbok 1984:
177). Finnmárkku elrávdnjegeavaheapmi juohke ássi nammii lei 1938:s 90
kWh, mii dalle lei 12% riikka gaskamearis. 1982:s lei dát lassánan 6
551 kWh:i, mii lei 102,5% riikka gaskamearis (ibid s. 179 ja Flf 1952:
72).

12.2.2Soahpameahttunvuođat

Dulvadeapmi dagaha váttisvuođaid vuosttažettiin boazodollui,
ealáhus- ja astoáiggeguollebivdui ja birrasii. Lyftingsmo čálii
1962:s ahte čázadagaid dulvadeamit boazoguohtunguovlluin dábálaččat
vahágahttet boazodoalu unnit dahje eambbo. Guovllus ii leat šat
lunddolaš hápmi. Dákkár kultursisabáhkkemat sáhttet čuohcit dego
issoras luonddudáhpáhussan ealáhussii mii lea báikkis ja árbevieruin
gitta (Lyftingsmo 1962: 276).

Siseatnanguollebivddu birra dajai Lyftingsmo: "Boazosápmelaččain lea
dat deaŧalaš ealuhusvuođđooassin. Sii ožžot dás dietnasa mii sis
ii livčče muđui" (ibid s. 285). Direktoratet for jakt, viltstell og
ferskvannsfiske (bivddu, fuođđodoaimmaid ja sáivaguolásteami
direktoráhta) miettaštalai omd. Mardaš 346 , Krokvann 1 347  ja
Muorahisjávrri dulvademiid Irgevuonjogas go dat "čuozáše dáid
jávrriid guolásteapmái" (St. prp. nr. 136 (1969-70): 7).
 
Fálesnuori Saltvatn 1 348 guovllu dulvadanplánas namuhuvvui ahte orohat
22 Fiettar juo lei massan guohtuneatnamiid sihke "Borssi dulvadeami
geažil", Riehpponávžži bartahuksemiid ja Folldal Verk ruvkedoaimma
geažil (Kvalsund Kraftverks reguleringsområde. Natur- og
kulturhistoriske undersøkelser 1978. 8).

Áttánjoga-Irgevuonjoga dulvadeami Stuoradiggeproposišuvnnas daddjo
ahte "guokte ođđa joga dákko šaddet ođđa hehttehussan" boazodoalu
johtolatgeinnodagaide ja lustaguollebivdiid geainnuide. Muhto
nuppedáfus šaddet láddot oktan rusttetgeainnuin "ovdamunnin
boazodollui ja guovllu eará johtolahkii" (St.prp. nr. 136 (1969-70):
3).

Eai boazodoalu bealis ge, man Nuorta-Finnmárkku sámefáldi ovddastii,
vuosttaldan nu garrasit. Deaŧaleamos gáibádussan lei giddet
rusttegeainnu almmolaš johtolahkii (ibid s. 10-11).

Buot bealit deattuhedje buriid máid earenoamážit riddoálbmot oaččui
ođđa fápmorusttegiin. Finnmárkku luonddusuodjalansearvi celkkii: Lea
váidalahtti go fas ođđa guoikka dulvadit, muhto lea "doloža rájes
áigumuš háhkat riddoguovlluide elfámu divdna dárbbašlaš
guoleindustriijii, ja dasalassin gokčat olles Nuorta-Finnmárkku
elrávdnjedárbbu. Ii leat eará vejolašvuohta" (ibid s. 4).

Obanassiige lei hui buoremielalaš oaidnu dulvademiide. Almmolaš
ságastallan lei dávjá dan birra go nu njozet ovdánii. Eai ovttaskas
olbmot eai ge earát geat bihko omd. priváhta eatnama billistemiin,
vuosttaldan dulvademiid. Sii dušše gáibidedje buhtadusa vahágiid
ovddas. 1964:s sáddii Kárášjoga johttisámiid searvi ohcama Repvåg
Kraftlag A/L:i (Reihvákki elrávdnjedoaimmahahkii) Muorralvuona
geasseviesuide bidjat elrávdnjelinjjáid. Doppe vástidedje ahte go sii
leat dulvadan boazoguohtuneatnamiid makkárge buhtadusa haga, de sáhttá
fápmodoaimmahat bidjat sidjiide elrávnnji (Repvåg Kraftlag A/L`s
historiske arkiv. Kárášjoga johttisámi searvvi 14.1.64 čállin reive
ja Anders S. Utsi 26.8.1963 čállin reive (4 boazosámibearraša
ovddas)).

Vuosttaš duođai garra riidu šattai easkka Áltá-Guovdageaineanu
dulvadanevttohusaid geažil. Dalle ohcaluvvui maid dulvadeami
duogáš. Vuosttaš almmolaš ságastallan šattai 1970:s go
Statskraftverk` (stáhta fápmorusttega) áigumuššan lei Máze bidjat
čázevuollái. Dán vuosttaldedje olbmot nu garrasit ahte heaittihedje
áigumušaid ja adde Mázii bistevaš suodjalusa 1973:s (Bottolfsen
1990: 446-447). 1973:s bođii ge vuosttaš Norgga čázadagaid
suodjalanplána.

Iešjávrri ja Joatkajávrri ođđa dulvadanáigumušaid maid
vuosttaldedje báikki olbmot. 1974 álggahuvvon doaibmalobigieđahallama
vuolde gáržžiduvvojedje áigumušat dađistaga eambbo (Hvem Hva Hvor
1981: 245).

Skábmamánus 1978 adde vuosttaš geardde doaibmalobi bidjat 150 MW ja
hukset 110 m alu buođu Šávžui 1349 . Dán vuosttaldedje muhtun
joavkkut garrasit. Suodjaleaddjit ákkastedje dainna ahte čázádat lea
deaŧalaš luossajohka ja ahte dat váikkuha Álttá eanandollui ja
dálkkádahkii. Dulvadeapmi maid guoskkaha sámi guovlluid ja
árbevirolaš sámi ealáhusaid. Vuosttaldeaddjin ledje sámi
organisašuvnnat ja iešguđet luonddu- ja birasorganisašuvnnat, mat
čoahkkanedje Álbmotákšuvdnan Áltá-Guovdageaineanu dulvadeami vuostá
(Bottolfsen 1990: 446-47).

Go Stuoradiggi 1979:s goalmmes mearridii dulvadit Álttá-eanu, šadde
stuorimis miellačájeheamiŧ 350  Norgga ođđaset áiggis. Siviila
doahttalkeahtesvuođaŧ 351  maŋidedje rusttebargguid (Hvem Hva Hvor
1982: 265).

Ságastallan, masa oallut norgalaččat serve, dagahii vuosttaš
geardde Norgga historjjás riekteáššin geahččalit Stuoradikki
mearridan dulvadanmearrádusa gustovašvuođa (Hvem Hva Hvor 1981:
245-47).

Álttá suohkanrievtti 1980 duomus celkojuvvui ahte dulvadeapmi lea
lobálaš. Guovvamánu 1982 celkkii Alimusriekti ovttaoaivilvuođa
Gielddarivttiin ja Álbmotákšuvdna nogai. Álttá Fápmorusttet
doaibmagođii 1987:s (Bottolfsen 1990: 447).











        13. KAPIHTTAL

    Čoahkkáigeassu



vv 13 .1BOAZODOALLU

Finnmárkku boazodoallu lei čielga sámi ealáhusvuohki, maiddái ovdal
1978 boazodoallolága. 1900-70 áigodagas rievddai dat oalle intensiiva
vuogis eambbo ekstensiiva vuohkái. Dát lei dihtomielalaš
dahku. 1950-jagiin eambbo bieđganii dábálaš
boazodoallovuohki. Luondduruovttudoallu rievddai ruhtaruovttudoallun,
ealut unno ja daid eai guođohan šat nu olu. Eanangeavaheapmi lea nu
movt doloža rájes lea leamaš.

Boazolohku lea rievddadan olu. Muhto soahtegaskaáigge eai dáidán
eambbo go 80 000 bohcco. Maŋŋel soađi leat viidánan 1 352 
eambbo. Máŋgga sajes leat bearehaga guođohan. Juohke km² eanan mii
masso geaidnohuksemiid, čoahkkebáikeviidáneami ja sullásaččaid
geažil, vástida 5 bohccui masson guohtuneanan. Nuppedáfus lea
boazodoallu ožžon oalle olu eatnama go niittuid measta oalát leat
heaitán láddjemis ja go olu dálut leat báhcán ávdimin.

Eanangeavaheami oktavuođas lea dušše boazu mii sáhttá
jeagelguohtumiin ráhkadit olbmoborrámuša. Muđui lea
skierre-daŋasvilttiin unnán árvu šibitguohtumin, muhto dat leat hui
deaŧalaččat bohccuide.

13.2EANANDOALLU

Dán áigodaga eanandoallu lei eanas šibitdoallu ja
fuođargilvin. Áigodaga mihtilmasvuohtan lea maid dat olu
niitoláddjen. Niittut ledje dávjá hui bieđgguid viiddis guovllus, ja
sáhtte leahkit guhkkin eret ruovttugiettis. Soahtegaskaáigge ain
sáhtii olu báikkiid eanandoalu gohčodit
ládjodoallun. Meahccegeavaheapmi jotkkii soađi maŋŋel, muhto unnui
dađistaga. Nubbi mihtilmasvuohta lei eanandoalu-guolásteami
lotnolasvuohta. Sihke ovdal ja maŋŋel soađi oaivvildedje olbmot
ahte hárvát sáhttet birget dušše eanandoaluin. Eará lotnolasvuođat
maid bohte áiggi mielde.

Soahtegaskaáigi lei nuppedáfus ođđamállet eanandoalu
álggahanáigin. Dovdomassii bargagohte stuorit doaluiguin, ja
bargagohte eambbo gánnáhahtti vugiiguin, ee. barge eambbo
ruovttugittiid gilvimiiguin. Dán mannolaga oaidnit eanemustá buoremus
eanandoalloguovlluin. Rittuin lei earalágan ovdáneapmi. Doppe gáide
eambbo ja eambbo eanandoalus, earenoamážit lotnolasdoaibman. Soađi
maŋŋel manai vel jođáneappot dan guvlui.

Niitogeavaheapmi lea leamaš olu deaŧalaččat go máid álgo
geahčastemiin fuobmá, vaikko lei ge dákkar mannolat. Vuosttažettiin
lea váttis fuobmát niittuid oppalaš logu, ee. go oallugiin ii lean
eananeaiggátvuohta 1353  ortnegis. Dát guoská earenoamážit
soahtegaskaáigái. Dasto eai láddjen buot niittuid jahkásaččat. Ja
nuppedáfus lei daid ekonomalaš árvu olu stuorit go dušše
fuođarárvu. Niittut ledje mielde dásseme suoidnebuktaga
rievddademiid.

Lea váttis sirret ovttaskas olbmuid čearddagullevašvuođa mielde go
buohkat eai mieđit iežaset identitehta. Muhtun guovlluin ja
suohkaniin ges leat olbmot nu seahkálaga ahte lea váttis čielga
rájiid bidjat álbmogiid gaskii. Muhtun guovlluin gal sáhttit oaidnit
daid. Vuosttažettiin leat olmmošlohkamat mat muitalit veahá
čearddaid guovllujuogu birra. Nubbin leat dutkamat njuolga muhtun
čeardda birra. Dáid vuođul sáhttit gohčodit omd. Čoalmmi, siskkit
Lágesvuona, Máze ja Buolbmága sámi guovlun. Seammaládje leat
ee. Bissojohka, Buođggáidnjárga ja Ánnejohka kvena
guovllut. Goalmmádin leat jearahallamat čearddajuoguid birra,
omd. ahte bajit Álttá ássit ledje kvenat ja dáččat.

Lea váttis soahtegaskaáiggi álbmogiid sirret čielgasit go
niitoláddjema ja lassifuođđara birra lea sáhka. Mađi lagabui
boahtit meara, dađi unnit erohusat leat. Čielga erohus gal lea
eambbo dan relatiiva juogus, sihke niitoláddjema ja oppalaččat
eanandoalu dáfus. Sápmelaččat ledje sorjasepmosat vuođđoealáhusain
(boazodoalus, eanandoalus ja guollebivddus). Kvenat ledje sullii
seammá gitta eanandoalus go sápmelaččat ja veahá unnit gitta
guollebivddus. Dáččat ledje unnán gitta eanandoalus, muhto sii ledje
eambbo gitta guollebivddus ja ođđaáigásaš fitnuin, nu go
báktedoaimmain, fápmorusttegiin ja johtolagas. Muhto loahpalaččat
livččii lohku de go omd. 1920:s, seammá olu dáččat go
sápmelaččat eanadoalus gitta, ja kvenalohku livččii fas veahá
unnit.

Šibitdoallu lea doloža rájes leamaš sihke sámi ja dáčča
guovlluin, muhto eanandikšun lea dábálaččat čadnon
kvenaide. Ođđáigásašvuohta orru álggos boahtán dáčča-kvena
guovlluide, earenoamážit dohko gos eanandoallu juo lei
nanus. Siseatnansápmelaččain maid ovdánii eanandoallu sakka
soahtegaskaáigge, muhto doppe orru guhkit bistán niitoláddjen soađi
maŋŋel. Muhto mearrasápmelaččat gal ledje "báikkolaččat"
bázahallan, ee. ruhtaváni, dieđuid, boaittobealássama ja eananváni
geažil.

13.3GUOLÁSTUSAT

Guollefatnasiid ođasteapmi lei bárrahis álgán ovdal 1920 juo. Šadde
ollesáiggebivdit, geat fertejedje ollásit bargat guollebivdduin. Nu
rievddai lotnolasdoaibma aktofidnu guolásteapmin. Sturrodaga dáfus
dovdui dát mannolat eaemusat gávpogiin ja stuorit
guollebivdohámmaniin, maŋŋel 1945. Ođđáigásašvuođa boađusin lei
eambbo čoahkkeássan ja lassáneaddji dáruiduhttin.

Oallut vuotnabivdit measta "bággejuvvojedje" eanandollui go eai birgen
nu bures gilvvus. Pomorgávppašeami nohkan dakka maŋŋel
1. máilmmesoađi ja soađi áigge, čuzii vel earenoamážit
smávvafanasbivdiide. Dát lei oallugiidda stuora vahágin. Heajut
ekonomiija geažil bázahalle vel eambbo áhpeguolásteddjiid ektui. Dán
guovtti guolásteaddjejoavkku gaskii šattai čielga ekonomalaš
rádji. Vuonain ja unnit báikkiin jotke ge lotnolasdoaimmaguin maŋŋel
1945.

Golmmasiessagiiguin 1 354  ja gávccesiessagiiguin bivde guoli nu lahka
gátti go vejolaš. Ovdal 1. máilmmesoađi ja soađi áigge, go
mohtorfanas šattai eambbo dábálažžan, leat mannan dađistaga
dobbeliidda. 1920-jagiin bivdigohte áhpeguollebáikkiin, ja muhtumat
manne gitta Bjørnøyai ja Svalbárdii. Nappo lassánii bivdoguovlu sakka:
Áhpeviidodat gos sáhtte bivdit, lei olu viidát go Finnmárkku
eananviidodat.

Buot gálduin vuohttá ahte guolásteapmi lei buot čearddaid
oaiveealáhus. Muhto dáččat ja kvenat orrot ovddemus ođasmahttimii
searvan. Omd. ledje Davvi-Várjjagis kvenat ovddasmannit. Muhtun
mearrasámi guovllut eai birgen "ođastusa biekkain" mii Finnmárkkus
lei; muhto doppe maid ledje guovlluerohusat, Oarje-Finnmárku birgii
buorebut go Nuorta-Finnmárku.

13.4MEAHCÁSTANEALÁHUSAT

Gjenreisningsnemda (Ođđasishuksenlávdegoddi) dajai 1948.s ahte
Finnmárkku álbmot oalle viidát ferte dinet bivdduin, meahcástemiin,
lubmemiin/murjemiin ja sáivvvaguollebivdduin. Eará meahcceriggodagat
leat darfi ja vuovdi. Doloža rájes gitta ođđa áigái leat olbmot
bargan dáiguin lassiealáhusaiguin birgejumi váste ja sii leat maid
oalle olu ruđa dinen daiguin. Ruđa dinen lea leamaš deaŧalaš
earenoamážit boazodolliide ja eanandolliide. Rittuin dinejedje olbmot
ruđa guollebivdduin, muhto lassiealáhusat ledje dárbbašlaččat
borramušdábuheapmin. Dáin ealáhusain lei unnán vuovdin, ja danin lea
váttis diehtit dáid ealáhusaid árvvu. Siseatnamis lea veahá álkit, go
mii diehtit ahte muhtun boazosápmelaččain dahke lassiealáhusat 80%
buot dietnasis. Muhto sii atne goitge iežaset boazosápmelažžan.

Rittuin lei nu ahte meahcceriggodagaid geavaheddjiid atne geafibun go
earáid. Dat lei juoga máid lei bággu bargat háhkat borramuša ja
boaldámuša. Ákŋoluovttas heite omd. darfelogguma go ruhtadilli
buorránii. Ollesáiggeguolásteaddji maid unnán asttai
lassiealáhusaiguin bargat.

Eanan- ja mearanjiččehasaid bivdu maid unnui. Boraspirebivdu lei
measta nohkan 1950 birrasiid. Siskkit guovlluin gal lei ain veahá
njoammelbivdu ja ealgabivdu šattai deaŧalažžabun. Lubmen/murjen,
rievssatbivdu ja sáivaguollebivdu lei hui deaŧalaš olles dan
áigodaga man birra lea sáhka. Dát lea čielgasit riggodatdábuheamis
gitta. Rittuin ledje eananresurssat vátnáseappot. Sihke stuora ja
smávva njiččehasaid lohku lei sakka unnon. Mearalottiid maid bivde
garrasit.

Soađi maŋŋel lea siseatnama resurssagilvu dađistaga lassánan,
ee. danin go olbmuin lea eambbo friddjaáigi ja buoret
birgejupmi. Muhtun bearrašiidda, gilážiidda dahje giliservviide
sáhttet meahcceriggodagat leahkit hui mávssolaččat ekonomiija
dáfus. Muhtumiidda sáhttá fas leahkit váttis bidjat čielga ráji
gaskal ekonomalaš dietnasa ja astoáiggedoaimma. Eanas
finnmárkulaččaide lea luondu suohtasin ja astoáiggegollun. Dan
oaidnit čielgasit bartahuksemis mii lassánii sakka 1960-jagiin.

13.5JOHTOLATVEJOLAŠVUOĐAT, BÁKTEDOAIMMAT, FÁPMORUSTTEGAT JA
VUOVDEDOAIMMAT.

Oktasažžan dáidda doaimmaide lea ahte huksen ja doaibma lei ja lea
áibbas gitta olggobeale ruđas. Dát lei eanas stáhta
ruhta. Ráktodoaimmaide gal baicca leat bidjan olu priváhta ruđa,
sihke Lulli-Norggas ja olgoriikkas. Vel ráktoealáhussii ge bođii
Lulli-Norgga ruhta ovdal 1940.

Nubbi oktasaš ášši lea ahte doaimmat leat oalle ođđaáigásaččat,
1800-logu rájes, muhto eanemusat lassánedje doaimmat easkka
1900-logus. Čáhcefámu geavahišgohte nu easkka go 1945:s.

Báktedoaimmain leat maid dušše Álttá ráktoealáhus ja Mátta-Várjjaga
ruovdemálbmaroggan mat leat seilon olles 1920-70 áigodaga. Eará
doaimmat, earenoamážit veaikeruvket, leat bistán oalle oanehaš,
unnán gánnáhahtti gávdnamiid ja heajos máilmmemárkanhattiid
geažil. Áltái ja earenoamážit Mátta-Várjjagii gal leat báktedoaimmat
leamaš hui deaŧalaččat. Mátta-Várjjagis gal maid lea hui olu
vuovdedoaibma leamaš. Doppe leat stáhta dahje lulli-norgalaččaid
ruhtadan stuora, ođđaáigásaš sahárusttegat .

Mátta-Várjjaga báktedoaimmat ledje maid jurddašuvvon oassin
dáruiduhttinbarggus. A/S Sydvaranger lei eahpitkeahttá deaŧaleamos
beallin Mátta-Várjjaga rievdamis sámi/kvena suohkanis dáčča
suohkanii, sihke čearddalaččat ja kultuvrralaččat. Ii dát ádjánan
go 20 jagi.

Johtolatvejolašvuođat ledje deaŧaleamos dáruiduhttinoassin. Vaikko
ii livčče leamaš ruđalaččat gánnáhahtti hukset geainnuid ja
telegráfa/telefovnna, de fertejedje dahkat dan ng. náššuvnnalaš
árttaiguin, nappo sihkkarastit Finnmárkku čearddalaččat,
kultuvrralaččat ja politihkkalaččat. Ee. galge
geaidnorusttetbargit hupmat dárogiela.

Nubbi guovddáš jurdda lei ahte doppe gos lei geaidnu, dohko bođii
maid ealáhuseallin. Soahtegaskaáigge čovde dan stuora bargguhisvuođa
geaidnohuksemiin. Seammá jurdda lei maid čáhcefápmorusttegiid
huksemiid duohken. Álge han vel hui áigá čáhcefámuin. Hammerfeasttas
lei vuosttaš suohkanlaš čáhcefápmorusttet 1891:s, muhto sihke
suohkana ja priváhta ruhtaváni geažil Finnmárkkus lei bargu guhká
dušše áigumuššan. Vuosttaš prošeavttat álge 1939:s, muhto
maŋiduvvojedje soađi geažil. Dat olu čáhcefápmorusttethuksemat
álge 1945:s ja ledje bajimusas Álttá-Guovdageaineanu dulvademiin.

Soađi maŋŋel lea joatkevaš johtolatvejolašvuođaid huksemat,
ođđa geainnut ja girdišiljut, ruvkedoaimmat ja earenoamážit
fápmorusttegat, dagahan soahpameahttunvuođaid
luonddusuodjalanberoštumiiguin, astoáiggeulbmiliiguin ja
boazodoaluin. Dán áigodagas eai lean datte stuora
soahpameahttunvuođat. Lea váttis fuobmát sullasaš
soahpameahttunvuođaid ovdal 1970, várra eanas danin go ledje juste
nuppelágan gáibádusat ja sávaldagat. Olbmot háliidedje geainnuid,
elrávnnji ja ođđa bárgosajiid.



















            14. KAPIHTTAL

             Finnmárkku riekteoainnut


Falkenberg čálii 1938:s ahte "otná dán beaivvi ii dáidde bealis ge
vuotnasápmelaččain eananeaiggátvuohta ortnegis" (Falkenberg 1938:
68). Sverre Eilertsen muitala ahte Álttás ja Dálbmeluovttas "ii lean
muhtumiin eananoamastanduođaštus ruovttugittiide ge" (Sverre
Eilertsen 1987).

Salamon Klemetsen muitala ahte soahtegaskaáigge ledje juohke
Reinelv 1355  bearrašis (Davvenjárgga suohkanis) iežaset
ládjogiettit. Muhto eai sii eaiggáduššan ládjogittid, sii ledje
dušše oamastan daid. Bearrašiin lei jaskes soahpamuššan
doahttalit guhtet guimmiideaset oamasteami. Lei álkis vuođđojurdda
dasa movt oamastišgoahtit eananbihtá: "Vuosttaš gii joavdá millo
lusa, oažžu millet" (Salamon Klemetsen 1988).

Juohke bearrašis ledje iežaset báikkit, ii ge oktage mannan ránná
darfeloggunbáikái, sárggái dahje niitui, muitala Peder A. Persen
Rávttošnjárgga, Beavgohpi ja Igeldasa birra soahtegaskaáigge ja
vuosttaš jagiid soađi maŋŋel (Peder A. Persen 1987).

Kamøyværaš 356  ledje juohke bearrašis iežaset ládjobáikkit máid atne
alcceseaset gullat, muitala Ivar Iversen: "Dáid oamastedje go olu
jagiid ledje láddjen doppe. Olbmot oamastišgohte báikki gos áin
láddjejedje, vaikko ii lean makkárge almmolaš duođaštus
dasa. Ránnáin lei seammá oaidnu" (Ivar Iversen 1987).

Irevuonas Máhkarávjjus láddjejedje olbmot buot ruonas meahccegittiid
ja mohkiid vuotnagáttiin. Juohke bearrašis ledje iežaset
láddjenbáikkit doppe (Edgar Ingebrigtsen 1987).

Čoalmmis lei bearrašiin "muhtunlágan oamastanriekti 1357  muhtun
guovlluide". 1920-jagiin mihtidedje niittuid, "measta dološ
oamasteami mielde", čálii Kolsrud 1943:s (Edgar Ingebrigtsen 1987).

Dákkar cealkagiid vuođul fertet jáhkkit ahte oamastanvierru 1358  lei
dábálaš oba Finnmárkkus, earenoamážit soahtegaskaáigge. Oallugat
barge eanandoaluin almmá almmolaš eaiggáduššanrievtti
haga. Nuppedáfus meannudedje sii dego sis livččii dákkár
riekti. Olbmot nappo doahttaledje guđetguimmiideaset oamasteami.

Dákkár dilálašvuođas atne oamasteami ovttadássásažžan formálalaš
eaiggáduššanrivttiin. Dán oaidnit ee. das go riidu oamastuvvon
niittuid nalde sáhtii bullehit seammá garra dovdduid dego livčče
priváhta eatnamat.

Falkenberg čálii 1938:s ahte hárváin "lea dássážii leamaš
eaiggáduššanriekti eatnamii. Dan geažil leat nákkáskan muhtun
geassesaji nalde, muitala Peder Larsen Reinanvikaš 359 . Sáhtii šaddat
dan meare soahpameahttunvuohta ahte eiseválddiin dárbbašit
veahki. Sáhtii leahkit váttis mearrádus jus ii goappáge bealis lean
ámttaduođaštuš 360  dahje
ráđđehuseananoamastanduođaštuš 361 . Nuppedáfus lei vierru ahte go
muhtun gallánii iežas geassesadjái, de attii dan ustibiidda dahje
verddiide, geat geavahišgohte geassesaji" (Falkenberg 1938: 66).

Ivar Iversena oaivila mielde lei Kamøyværaš 362  dainnalágiin ahte jus
lei "láddjen ovttahat sajes máŋggaid jagiid, de ii ábuhan nubbi
mannat dohko amas šaddat ránnáriidu" (Ivar Iversen 1987).

Darfebáikkit maid gulle oamastanvirrui. Dákko ferte sirret dan máid
sáhttit dás gohčodit priváhtan (ovttaskas olbmo dahje bearraša
báikin) dahje oktasaš oamasteapmin. Juohke Reinelv 1363 bearaš
oamastii darfebáikki (Salamon Klemetsen 1988). Seammaládje lei
Irevuonas Máhkarávjjus (Edgar Ingebrigtsen 1987).

Olggut Deanu jekkiid gal atne oktasašopmodahkan 1 364  ja buohkat serve
darfeloggumii (NEG 20649 Ytre Tana). Lei oktasaš bargu maid
dalle. Soaitá leamaš seammaládje Akkarvikaš 365  ja
Cuokcavuonas. Akkarvikaš 366  muitaluvvo ahte buohkat galge bargat
ovttas (NEG 21113 Akkarvik i Sørøysund). Cuokcavuonas searvvai olles
bearaš darfehommáide ja sáhtte lonohallat bargguid (NEG 21365 Nuvsvåg
i Loppa). Várra lea leamaš nu ahte sii geat eai loggon darffi,
veahkahalle eará bargguiguin.

Priváhta eanan lei nappo eanan masa lei almmolaš dohkkeheapmi dahje
ránná dohkkeheapmi. Almmolaš dohkkeheapmin oaivviliduvvo dás
gulahuvvon 1 367  eanan. Ránnáin oaivvilduvvo maid gilisearvi
jna. Darfeloggunbáikkiid dahje murrensárggáid máid báikkálaš servodat
anii ovttas, fertejedje eará báikkálaš servodagat dohkkehit. Peder
A. Persen muitala ahte juohke giliservodagas galge leahket sárggát
doppe gos ásse. Beavgohpi ássiin ledje sárggát várregilggás gili
badjelis ja dohko eai mannan earát (Peder A. Persen 1987).

Eanas luopmánat/muorjjit šaddet stáhta eatnama nalde ja 1953 rádjái
lei buohkain friddja lohpi lubmet/murjet. Muhto luopmánat/muorjjit mat
leat priváhta eatnama nalde, "gullet geavaheddjiid oainnu mielde
eananeaiggádii", čálii Ercka T. Helskog 1978:s. Dán oktavuođas lei
sáhka luopmániid birra, danin go joŋain ja sarrihiin eai dette
beroštan (NOU 1978: 18 A: 186).

Peder A. Persen muitala ahte lagasguovllut "ledje juhkkojuvvon fásta
geavaheaddjeavádahkan. Mii Beavgohpilaččat čokkiimet dušše
Ráfttošjoga davábealde. Sihke luopmánat, joŋat ja sarrihat ledje
oktasaččat, ja eará suohkaniid olbmot maid čogge daid". Beavgohpis
eai lean fásta geavaheaddjeavádagat olggobealolbmuide. Sii čogge
ovttas ustibiiguin ja fulkkiguin (Peder A. Persen 1987).

"Fuođđut ledje maid friddja resurssan buohkaide, nu go
luopmánat/muorjjit ge", čálii Ericka T. Helskog (NOU 1978: 18 A:
186). Muhto olu báikkiin, ee. Porsáŋggus, ledje šaddan
"geavahanavádatrájit iešguđet giliservviid, gilážiid ja muhtun
muddui bearrašiid gaskal", čállá Bjørn Aarseth 1976:s
(Skaidiprosjektet 1975-76. Samisk-etnografisk delrapport s. 24). Dát
galggai gustot buot bivdui, muhto rievssatbivddus ii orron nu čielga
avádatjuohku: "Son gii bođii ovddemus muhtun báikái gárdut maŋŋel
go muohta lei bisánan, beasai dábálaččat bivdit doppe. Sii geain
ledje bivdogoađit, ledje dávjá vuosttažat dan
báikkis. Rievssatbivddus bissuin eai lean avádatrájit. Báhčči
bivddii ovddemustá olggobealde dan guovllu gos su gárddit ledje" (ibid
s. 24).

Reašvuonas muitaluvvo ahte bivdit juogadedje meahcceguovllu
gaskaneaset, eai ge sii mannan nuppi guovllu siskkobeallái (NEG 21308
Rafsbotn 1969). Adolf Steen čálii 1963:s ahte Máze johka- ja
jávrebivddu guovddáš beallin lei ahte bivdu lei oktasaš. Juohkehaš
oaččui bivdit gos háliidii (Steen 1963: 81). Luopmánid/murjjiid,
fuođđuid, moniid ja uvjjaid dáfus gal dušše hárve sáhtte hupmat
priváhta eaiggáduššanrievtti birra. Vuosttažettiin ledje dat
Dávdnesálla priváhta eaiggáduvvon luomejeakkit. Muhtun eaiggáduvvon
eatnamiid čuvvot murjen/lubmen-, bivdo- ja guolástanvuoigatvuođat:
"Bivddus ja guolásteamis eai beroštan nu olu ovdal, muhto dál
čuoččuhit vuoigatvuođaid", muitaluvvo omd. Gállojogas 1970:s (NEG
21572 Skallelv 1970). Muorjevuoigatvuođa (earenoamážit
luomevuoigatvuođa) gal baicca leat álo čuoččuhan. Muhtun monne- ja
uvjabáikkit ledje (ja leat) priváhta.

Oallugat leat maid atnán stáhta eatnama friddjan, ahte ássit ožžot
ollásit geavahit dan. "Ii oktage čuoččuhan bivdorievtti ii ge
oktage oastán bivdogoartta stáhta eatnama nala", muitaluvvo dan birra
movt Akkarvikaš 368  lei ovdal maŋimvvus soađi (NEG 21120 Akkarvik
1968).

Peder A. Persen maid dadjá seammá sullii: "Eat goassege leat
eiseválddiin ohcán dahje jearran maidege, eat dalle go bijaimet
guvžá- dahje meararávdofierpmi dahje go bivdogođiid ceggiimet
meahccái" (Peder A. Persen 1987).

Lea dábálaš dadjat dál: Dáppe leat olu friddja eatnamat gos sáhttá
guolástit ja murjet/lubmet almmá gevrehallat eret (Salamon Klemetsen
1988).

Vaikko makkár oaidnu Finnmárkku olbmuin livččii fylkka riggodagaide,
de ráđđejedje báikkálaš servodagat goitge riggodagaid iežaset
lagas guovllus, go ledje guhkes gaskkat ja heajos
johtolatvejolašvuođat soahtegaskaáigge. Soađi maŋŋel rievddai dát
hui olu go johtolatvejolašvuođat buorránedje, birgejupmi buorránii
ja astoáigi lassánii.

Eará joavkkut, nu go turisttat, bartaeaiggádat ja eará báikkálaš
servodagaid ássit oamastallagohte báikkiid máid báikkálaš servodagaid
ássit ledje atnán iežasin (sin luomejeaggi, sin guollejávri, sin
bivdoguovlu).

Go eanandoallit gávnnahedje ahte gánnáha geavahit gittiid buorebut go
niittuid láddjet, seammás go formálalaš eaiggáduššanriekti šattai
eambbo dábálažžan, de nogai oamastanvierru dađistaga.

Eanandoaluid lohku maid unnui soađi maŋŋel. Eambbo eanan luovvanii
go meahci geavahišgohte unnit. Bjørn Aarseth dajai 1976:s
Skáiddajoga 1369  dulvadanáigumušaide: "Eanandoallosápmelaččat ledje
eanas heaitán mannamis geassesajiide 1900-logu
gaskkamuttos. Niitoláddjema heite sullii seammá áigge"
(Skaidiprosjektet 1975-76. Samisk-etnografisk delrapport s. 23).

Go eanandoalu meahccegeavaheapmi unnui, šadde soahpameahttunvuođat
dáloniid ja boazoeaiggádiid gaskii eanan- ja čáhcevuoigatvuođaid
birra. "1960 birrasiid ribaheimmet mii dálonat buot
vuoigatvuođaideamet boazodollui", dadjá Peder A. Persen (Peder
A. Persen 1987).

Vuosttaldeaddji riekteoainnut bohtet ovdan das máid Odd Erling Smuk
celkkii 1987:s: "Sámi guovlluid areálgeavaheamis ferte boazodoalu
vuhtii váldit ovdalii buot eará. Boazodoalus lea eahpitkeahttá iežas
geavaheami bokte nannoseamos vuoigatvuohta guovlluide" (Finnmark
Dagblad 25.5.1987. NBR:a ovdaolbmo rahpansártnis NBRa
40. jahkečoahkkimis)

1840:s juo gáibiduvvojedje Finnmárkku báikki álbmogii earenoamáš
mearabivdovuoigatvuođat Máhkarávjjus ja Porsáŋggus (Finnmarken
Amt. Journaláššit. Pb. 177 1835-1841. J. nr. 624
(1841). Statsarkivet i Tromsø (Romssa stáhtaárkiiva)). Omd. gáibidedje
Porsáŋggus sáidebivdogildosa, máid sáhttá atnit seammasullásažžan
(Hanssen 1986: 331. Porsáŋggu guollebivdit gáibidedje
sáidenuohttungildosa ovdal čakčamánu 1. b. Guolástusbearráigeahčči
Gerhard Sørensen oaivvildii ruovttubivdiid geahččalan dáinnalágiin
doalahit olggobeale bivdiid eret).

Ii 1800-logus dahje maŋŋel dáidde guollebivdiin leamaš dábálaš
oaidnun ahte ábi guolit gullet earenoamáš guollebivdihámmana dahje
vuona ássiide. Dábálaš oaidnun dássážii lea leamaš ahte ii oktage
eaiggáduša guolleriggodagaid ja ahte buohkat ožžot bivdit daid
(Finnmark 1979: 335). Dát oaidnu vuhtto Skarsvåg Fiskarlag -
(Skárfvákki 1370  guollebivdosearvvi) cealkámušas 1985:s: Allot bargga
nu ahte buot Finnmárkku guollebivdohámmanat gáibidit sierra
bivdobáikkiid dainna ahte "mii ássat dáppe - dat lea min áhpi ja min
guolit" (Skarsvåg Fiskarlag 1985. Dán celke Irevuona
guollebivdosearvvi (Gádde-Iččáhis) snoranuohttegildosa gáibádusa
oktavuođas vuođđolinjjá siskkobealde (12 beanagullama)).

Muhto earenoamážit 1980- ja -90-jagiin lea goit čielggas ahte
Finnmárkku riddoássit gáibidit sierra áhpeguovlovuoigatvuođaid báikki
ássiide. Ovdamearkan dákkár vuoigatvuođaoainnu rievdamii lea gáibádus
ahte guolit máid leat bivdán Finnmárkku riddogáttis galget buktojuvvot
Finnmárkui.


















Oanádusat, prentejuvvon gáldut ja girjjit


Oanádusat

1Beretninger om amtenes økonomiske tilstand (dieđut ámttaid
ekonomalaš dili birra ) (Amtmann): Ámttamánni 1 Rapport om
helsetilstanden og hygieniske forhold i Kistrand fra 1893 til 1926
(Čuđegietti olbmuid 1893-1926 dearvvašvuođa ja
čorgatvuođa-raporta): Helse 1893-1926 (Dearvvašvuohta 1893-1926)
1Den Norske Turistforeningens Årbok 1938 (Norgga turistasearvvi 1938
jahkegirji): DNT 1 Det norske næringsliv. Finnmark fylkesleksikon
(Norgga ealáhuseallin. Finnmárkku fylkkaleksikovdna): Flf
1Fylkestingsforhandlingene (Fylkkadikki šiehtadallamat): FFF
1Innstilling fra Samekomitéen av 1956 (1956 Sámelávdegotti evttohus):
Innst. 1956 1Innstilling om Statens umatrikulerte grunn i Finnmark
1962 (Árvalus stáhta čálekeahtes eatnamiid birra Finnmárkkus, 1962):
(Jordsalgsloven 1962) 1962 eananvuovdinláhka
1Kommuneinndelingskomitéens endelige tilråding 1962
(Suohkanjuohkinlávdegotti loahpalaš ávžžuhus, 1962)
(Scheikomitéen): Scheilávdegoddi 1 Melding fra Finnmark
landbruksselskap (Finnmárkku eanandoallosearvvi dieđáhus)
(Landbruksmelding): Eanandoallodieđáhus 1Norge vårt land (Norga, min
riika): NVL 1Norsk etnologisk gransking (Norgga čearddalaš iskamat):
NEG 1Norsk samfunnsvitenskapelig datatjeneste (Norgga servvodatdutkama
databálvalus): NSD 1 Medisinalinnberetninger for Finnmark (Finnmárkku
medisináldieđáhusat): Medisin 1Statens kartverk (Norsk geografisk
oppmåling) (Stáhta kárttat (Norgga geográfalaš mihtideamit)): NGO


Gáldut ja girjjit

Čállis lea kopija dákkar gálduin máid lea váddásit dábuhit,
omd. Reihvákki fápmorusttega árkiivva čállosat.

Gáldut mat eai leat deaddiluvvon























Álggaheapmi 29 Sámi vuoigatvuođalávdegotti váldi 129  Áššedovdiid 1 7 
bargu 30  Gaskavuohtageavaheami ja vuoigatvuođaoainnuid čielggademiid
birra, dálá vuoigatvuođa ja hálddašeami čielggademiid birra ja Sámi
vuoigatvuođalávdegotti riektepolitihkalaš barggu birra.31 II oassi 34 
Steinar Pedersen 34  Finnmárkku eatnamiid ja čáziid geavaheapmi
vuosttaš máilmmisoađi rádjái 34  Ovdasátni 35  1. KAPIHTTAL 37  Áigodat
1300-logu ovdal 37  1.1. SÁMIT - VUOSTTAŠ DOVDDUS ČEARDDALAŠ ÁLBMOT 37 
1.2 OKTAVUOHTA EARÁIGUIN 38  1.3 OTTARA MUITALEAPMI 39 
1.4. SÁPMELAČČAID VEARROGÁLVVUS OAIDNIT JOHTALANKULTUVRRA JA 41
HÅLØYGAID RIGGODAGA VUOĐU 41  1.5 GULLE GO SÁPMELAČČAT JA FINNMÁRKU
NORGGA RIIKKASERVVODAHKII? DOABA "VEARRU" OVDAL SULLII 130043
2. KAPIHTTAL 45  Norgalaš rittuid koloniseren. Sámi ealáhusaid
differansierema álgin. Sullii 1300-160045 2.1 VUOSTELASVUOĐAT
KOLONISEREMA OKTAVUOĐAS?46 2.2 BUORIT EKONOMALAŠ VEJOLAŠVUOĐAT
GÁVPEMÁRKAN- GUOLÁSTEAPMÁI 47  2.3 RESURSAGEAVAHEAPMI JA
ÁSSANAVÁDAGAT 6849  2.4 SÁPMELAČČAT, JOHTALANKULTUVRA JA
MÁRKANHEIVEHEAPMI 50  2.5 ČEARDDALAŠ JOAVKKUID GASKAVUOHTA 51  2.6
RESURSAGEAVAHEAPMI JA RIEKTEOAINNUT 7552  3. KAPIHTTAL 53 
Stáhtapolitihkalaš gaskavuođat 1600-1826 birrasiid.53 3.1
NÁŠUNALSTÁHTAID GILVALEAPMI 53  3.2. RIIDU 1600-LOGU BIRRASIID 56  3.3
KNÆREDA RÁFI 1613: s 57  3.4 RÁDJESOAHPAMUŠ RUOŦAIN 1751:s 58  3.5
RÁDJESOAHPAMUŠ RUOŠŠAIN. 182660 3.6 LAPPEKODISILLA JA
RESURSAGEAVAHEAPMI 61  3.6.1 Gávppašeapmi. § 2862 3.6.2
Stáhtarievttalaš 107  gullevašvuohta 62  3.6.3 Lappekodisilla §
12. Bivdu ja guolásteapmi 63  3.6.4 Mearraguolásteapmi 64  3.6.5
Luossabivdu 66  3.6.6 Čoahkkáigeassu. Lappekodisilla 66  4. KAPIHTTAL 67 
Ealáhusat ja álbmotdilálašvuođat,67 16- ja 1700-logus 67  4.1
MÁRKANGUOLÁSTEAMIS HEDJONIT KONJUNKTUVRRAT 1600-LOGU RÁJES. DÁČČA
HEIVEHEAPMI RIEVDÁ. VUOSTELASVUOĐAT SÁMI ÁSSAMIIN.70 4.2 EARENOAMÁŠ
DOAIMMAT. "FINMARKENA BAJÁSČUOŽŽILEAPMI"75 4.2.1 Finnmárku
rádjanbáikin 1 3176  4.2.2 Dáččat besse vearus 77  4.3 MANNE VEALAHEDJE?
78 4.4 ČEARDDAID RELATIIVA GASKAVUOĐAID RIEVDAN 1700-LOGUS 81  4.5 HUI
SIERRA ÁSSANAVÁDAGAT 84  4.5.1 Ássanavádagat ja čearddalaš joavkkuid
gaskavuohta 86  4.6 SÁMI RESURSAGEAVAHEAPMI. SISEATNANGUOLÁSTEAPMI.  88
BIVDU. DUODJI 88  4.6.1 Demográfalaš oktavuođas lei
iešbirgenekonomiija deaŧalaš 89  4.7 KVENAT 90  4.7.1 Resursagilvu
kvena sisafárrema oktavuođas 92  5. KAPIHTTAL 95  Boazodoallu 95  5.1
RÁĐĐEJEADDJI OAIDNU. VIIDÁNEAPMI SISEATNAMIS 97 MEARRAGÁDDÁI 97  5.2
BOAZODOALLU LEI OASSIN LOTNOLASEALÁHUSVUOGIŠ 8598  5.3 BOAZODOALLU
VUOTNA- JA MEARRAGÁTTEGUOVLLUIN 1600-LOGU 99 LOAHPAGEAHČEN 99  5.4
JOHTTI BOAZODOALLU 193  VUOTNAGUOVLLUIN 1 01  5.5 DILLI SULLII 1700-LOGU
GASKKAMUTTOŠ 04  5.6 BUOHTALAS 200  JOHTTISÁMI BOAZODOALLU MAS VUOĐĐU LEA
SIHKE RIDDO- JA SISEATNvANSIIDDAIN 1 07  5.7BOAZODOALLOVUOHKI JA
HEIVEHEAPMI 110  5.8 MANNOLAT 207  MAŊŊEL 1751110 5.9 OKTAVUOHTA EARÁ
EALÁHUSAIGUIN - EARENOAMÁŽIT EANANDOALUIN 1 11  5.9.1Riiddut
ássiidlassáneami ja šibitdoalu viiddideami dihte 113  5.10 1852
RÁDJEDAHPPAN JA DAN VÁIKKUHUSAŦ 16  5.10.1 Boazosápmelaččat šadde
čálihit iežaset siseatnamii 117  5.10.2 Sámi vuogit dološ guovlluid
joatkevaš geavaheami doalahiŧ 18  5.10.3 Bearrašat bieđganedje 120 
5.11BOAZODOALLU 1900-LOGU ÁLGGUŠ 20  6. KAPIHTTAL 122  Šibitdoallu ja
eanandoallu 122  6.1 1300-LOGU ŠIBITDOALLU 122  6.2DILLI 1700-LOGU
GASKU 124  6.3 EANANMIHTIDEAPMI. EANANČÁLIHEAPMI 257 . 1775
EANANJUOHKINMEARRÁDUS.258127 6.4EANANDOALLU JA LOTNOLASEALÁHUSAT 278130 
6.5GILVINMUDDU, FUOĐĐARDÁBUHEAPMI JA DIENAŠ 32  6.6BEALDOŠATTUT 296135 
6.7EANANJUOHKIMA ČEARDDALAŠ VEALAHEAPMI 136  6.7.11902
eananláhka 310138  7. KAPIHTTAL 140  Mearrariggodagaid 316  geavaheapmi 140 
7.1ÁLGGAHEAPMI 140  7.2ÁIGODAT 1700-LOGU RÁDJÁI 140  7.3 GUĐET JOAVKKUT
OASÁLASTE GUOLÁSTEAPMÁI 1700-LOGU ÁLGGUS?  141 7.4
SISEATNANSÁPMELAČČA LOTNOLASTE 331  GUOLÁSTEMI JA BOAZODOALLU.142
7.5LAPPEKODISILLA SIHKKARASTTII SISEATNANSÁPMELAČČAID
MEARRAGUOLÁSTANVUOIGATVUOĐAID 1 42  7.6FINNMÁRKKU ÁLBMOGIS GALGGAI
LEAHKIT VUOSTTAŠRIEKTI 143  7.7 RUOŠŠAID GUOLLEBIVDU FORMALISEREJUVVO
JA 145 GEAHČČALUVVO GÁRŽŽIDUVVOT 145 7.8GUOLLEŠLÁJAT JA
GEAVAHANVUOGIT.  LEEMA JA COLLETTA GUORAHALLAMAŦ 45  7.91800-LOGU
ÁLGU 148  7.101830 GUOLÁSTUSLÁHKA - VUOSTTAŠRIEKTI LOAHPAHUVVUI. 150
STUORA NUPPASTUMIT RITTUIN 1 50  7.10.1Supmiičálihuvvon sápmelaččaid
guollebivdu 153  7.11EAMBBO GÁRŽŽIDEMIID HEAITTIHEAPMI - RIIDDUT
BÁIKKÁLAŠ 153 ÁSSIID JA MÁTKKOŠTEDDJIID GASKKAŠ 53  7.12RUOŠŠAID
GUOLLEBIVDU FINNMÁRKKUS 1800-LOGUŠ 55  7.13GUOLÁSTEAPMI 1800-LOGU
MAŊIT OASIŠ 56  7.14IEŠGUĐET ÁIGODATGUOLÁSTUSOASÁLASTIN 1 58 
7.151900-LOHKU 161  7.15.1 1905 VEALGEÁSAHUS. STUORIT FATNASAT JA
MOHTORDOAIBMA 161 RITTUIN 1 61  7.15.2Resursagáhtten 1 62  7.15.3Báikkálaš
njuolggadusat sáidefierpmi geavaheameš 64  7.15.4Sáidesoaikonuohtit 406 
dagahedje suhtu. Bávkkanasaid geavaheapmi.166 7.15.5Gielddus
gáddenuhtiin bivdit dorski - vuotnaálbmoga vuosttašriekti 167 
7.15.6Vuosteháhku feastonuohttumii 170  7.15.7 Lassáneaddji sallitbivdu
- industriála doaibma 170  7.15.8Ođđa teknologiija dagaha
iešguđetláganvuođaid 1 72  7.15.9Seaktedábuhandilli čohkkii bivddu ja
ostiid 1 75  7.16MEARALUOSSABIVDU 176  7.16.11800-lohku 176 
7.16.2Dálveluossabivdu 177  7.16.3Gáidánuohtit 436177 
7.16.4Luossagolgadangieldduš 77  7.17 MEARANJIČČEHASAT 444  -
FÁLESBIVDU 178  7.17.1Ođđaáigásaš fálesbivdu 1863-1904 - riggodagaid
speadjan 463180  7.17.2Garra vuosteháhku fálesbivdui 182  8. KAPIHTTAL 184 
Pomorgávppašeapmi 184  8.1RUOŠŠAID GUOLLEBIVDU RAHPÁ VIIDDIS
JÁFOGÁVPPAŠEAMI 185  8.2FINNMÁRKU - SISAFÁRRENGUOVLU POMORGÁVPPAŠEAMI
DIHTE 186  8.3SÁPMELAČČAT JA POMORGÁVPI 188  9. KAPIHTTAL 191 
Čoahkkáigeassu 191  Oanádusaŧ 98  Báikenammalistu 199  Girjjit ja
gáldut 204  Oassi III 228  Hans Prestbakmo 228  Finnmárkku
meahcceriggodagaid geavaheapmi 1900-logus 228  Ovdasátni 229 
1. KAPIHTTAL 231  Álggaheapmi 231  2. KAPIHTTAL 233  Boazodoallu 233 
2.1BOHCCO EKOLOGALAŠ HEIVEHEAPMI 233  2.2LÁGAT JA HÁLDDAHUS 235 
2.3FINNMÁRKKU BOAZODOALU STURRODAT 241  2.4BOAZODOALLIT JA
VEARROSUOHKAN 244  2.5MOVT BOAZODOALLU GEAVAHA RESURSSAID 244 
2.5.1Guohtumat 244  2.5.2 Johtimat/johtolagat 248  2.5.3Guođoheapmi 250 
2.5.4Ássanbáikkit 252  2.5.5Boazodoallorusttegat 253  2.5.6Hearggit ja
mekaniseren 255  2.5.7 Muorraávdnasiid geavaheapmi 256 
2.5.8Bivdu/meahcásteapmi 257  2.5.9Guollebivdu 258  2.5.10Muorjjit,
luopmánat, šattut jna.259 2.5.11Gámasuoidni 259  2.5.12Jeagelbordin 260 
2.5.13 Duodji 260  2.5.14 Verddevuohta 648  ja lonuhusgávpi mas
meahccegeavaheapmi lea vuođđun 260  2.5.14.1 Eará šibitdoallu 260 
2.5.14.2 Bargguid lonohallan 261  2.5.14.3 Gálvolonohallan 261  2.6
GUOHTUNEATNAMIID BILLISTEAPMI 650  JA OLGGOBEALGEAVAHEAPMI 261  2.6.1
Guohtuneatnama massin 262  2.6.1.1 Guohtuma njuolggo massin 262  2.6.1.2
Guohtuneatnamiid eahpenjuolga 656  massin 263 v 2 .6.1.3
Guohtunmuosehuhttimat, guohtunáigodat, energigeavaheapmi ja váiban.264
2.6.2 Lassibargu 266 2.6.3Boazomassu 266  2.6.4Luondduduohtademiid
ollislaš váikkuhus orohahkii 267  2.6.5Lea go servvodatmannolat leamaš
ovdamunnin boazodollui?268 2.6.6Buhtadus luondduduohtademiid ovddas
guohtuneatnamiin 268  2.7BOAZODOALU RIEKTEOAINNUT - ČOAHKKÁIGEASSU 269 
3. KAPIHTTAL 271  Báikki ássiid 669  resurssageavaheapmi 271  3.1ÁSAIDUPMI
OPPALAČČAT 271  3.2LÁGAT JA GEAVAHANRIEVTTIT 671272  3.3BÁIKKI ÁSSIT 272 
3.4BÁIKKI ÁSSIID RESURSSAGEAVAHEAPMI 273  3.4.1Šibitdoallu ja
guohtun 273  3.4.2Niittut 683  ja eará meahccefuođardábuheapmi 274  3.4.3
Guollebázahusat fuođarin 277  3.4.4Šibitdoaluid heaitin/eatnama
bargan 277  3.4.5 Vuovdegeavaheapmi 278  3.4.6Darfegeavaheapmi 280 
3.4.7Johtaleapmi/bivdu 280  3.4.8 Sáivaguolásteapmi 749283  3.4.9
Luopmánat ja muorjjit 287  3.4.10 Gámasuoinnit 288  3.4.11 Golgi dimbarat
ja riehkit 288  3.4.12Goađit/ealáhusbarttat 288  3.4.13Álbmoga
riggodatgeavaheapmi ja dan váikkuhus báikki olbmuide 289  3.4.14 Leat go
báikki olbmuin mat leat vuođđoealáhusain, makkárge sierrarievttit 773 
meahcceriggodagaide?290 3.4.15Vuotnabivdu 291  3.5 LEA GO
LOTNOLASEALÁHUSAIN BOAHTTEÁIGI?295 3.6 BÁIKKI OLBMUID RIEKTEOAINNUT -
ČOAHKKÁIGEASSU 296  4. KAPIHTTAL 299  299 Čoahkkebáikeássiid
resurssageavaheapmi 299  4.1ČOAHKKEBÁIKKIID OVDÁNEAPMI OPPALAČČAT
1900-LOGUS 299  4.2ČOAHKKEBÁIKEÁSSIID MEAHCCERIGGODATGEAVAHEAPMI 300 
4.2.1Vuovdi, riehkit ja darfi 300  4.2.2Bivdu ja meahcásteapmi 300 
4.2.3Sáivabivdu 301  4.2.4Luopmánat/muorjjit 302 
4.2.5Olgolustadoaimmat 805303  4.2.6Barttat 303  4.2.7Mohtorjohtolat 305 
4.3ČOAHKKEBÁIKEÁSSIID, ÁLBMOGA OAIDNU MEAHCCERIGGODAGAID 305
GEAVAHEAPMÁI JA RIVTTIIDE 305  5. KAPIHTTAL 307  Gussiid
riggodatgeavaheapmi Finnmárkkus 307  6. KAPIHTTAL 308  Finnmárkku mehciid
luondduduohtadeamit 308  6.1RUVKEDOAIBMA, RÁKTODOAIBMA, EANANROGGAN
JNA.308 6.2DULVADEAMIT - RÁVDNJELINJÁT 309  6.3JOHTOLAT ( GEAINNUT,
TELEGULAHALLAMAT JNA.)309 6.4MILITEARA BÁHČIN- JA HÁRJEHALLANGUOVLLUT
JNA.310 v 6 .5BARTAHUKSEN 310  6.6ÁIBMONUOSKKIDEAPMI 311  7. KAPIHTTAL 312 
Riidoguovllut 312  7.1OPPALAČČAT SOAHPAMEAHTTUNVUOĐAID BIRRA 312 
7.2BÁIKKI OLBMOT/EANANDOALLU - BOAZODOALLU 312  7.2.1Meahcceguohtun 312 
7.2.2Giettit 313  7.2.3Ođđa eatnamiid bargan 314  7.2.4Áidedoallu 315 
7.2.5Eará guođohandilálašvuođat 315  7.2.6Meahcásteapmi 315 
7.3ČOAHKKEBÁIKKIID OVDÁNEAPMI / ČOAHKKEBÁIKEÁSSAN - BOAZODOALLU 316 
7.4LUONDDUDUOHTADEAMIT - BOAZODOALLU 317  7.5LUONDDUDUOHTADEAMIT -
EANANDOALU/BÁIKKI OLBMUID 318 BEROŠTUMIT 318  7.6ÁLBMOGA
LUONDDURIGGODAGAID GEAVAHEAPMI -319 BOAZODOALLU 319  7.6.1Bivdu 319 
7.6.2Guollebivdu/mohtorjohtolat 319  7.6.3Turisma 320  7.7ÁLBMOGA
MEAHCCERIGGODAGAID GEAVAHEAPMI - 320 BÁIKKI OLBMOT 320  7.8VUOTNABIVDU -
RIDDOBIVDU/ÁHPEBIVDU 322  7.9LUONDDUSUODJALEAPMI - VUOĐĐOEALÁHUS 322 
Čuovus 324  Finnmárkku mearaluossabivdiid 324 iskanjearahallama
čoahkkáigeassu 324  GIRJJIT 326  Oassi IV 351  Einar Richter Hanssen 351 
Finnmárkku luondduriggodagaid geavaheapmi 351  1918:s sullii 1970
rádjái 351  1. KAPIHTTAL 352  Álgu 352  2. KAPIHTTAL 358  Boazodoallu 358 
2.1BOAZOLOHKU 359  2.2JOHTOLATGEINNODAGAT 361  2.3EANANGEAVAHEAPMI 362 
2.4BOAZODOALU OVDÁNEAPMI 1900-1970365 2.5LASSIEALÁHUSAT 366 
3. KAPIHTTAL 368  Eanandoallu 368  3.1DOABA "FINNMÁRKKU EANANDOALLU"368
3.2EANANDOALU VÁTTISVUOĐAT 369  3.2.1Dálkkádagat 370  3.2.2Ruhtavátni 370 
3.2.3 Máhttu 371  3.2.4Boaittobealássan 371  3.2.5Eananvátni 373 
3.3VIIDODAT JA SAJÁDAT 376  3.4MEAHCCEGEAVAHEAPMI 378 
3.4.1Soahtegaskaáigi 378  3.4.2Áigi maŋŋel soađi 380 
3.5MEAHCCEFUOĐĐARAT JA EARÁ FUOĐĐARAT 380  4. KAPIHTTAL 383 
Guolástusat 383  4.1SOAHTEGASKAÁIGI 383  4.1.1Lotnolas doaimmat 385 
4.1.2Váldoealáhus 386  4.1.3Nuppástuhttin mohtordoibmii ja
jahkodatbivdui 966387  4.2ÁIGI MAŊŊEL SOAĐI 389  5. KAPIHTTAL 393 
Muorjjit/luopmánat ja borramuššattut 393  5.1SOAHTEGASKAÁIGI 393 
5.2ÁIGODAT MAŊŊEL SOAĐI 395  5.3RESURSSAVÁTNIVUOTNA LASSÁNA 396 
6. KAPIHTTAL 397  Lottit - Monit - Uvjjat 397  6.1BIVDOÁIGGI JA
BÁLKÁBIVDDU GUHKIDEAPMI 1920-1970398 6.2LODDERIGGODAGAID
MÁVSSOLAŠVUOHTA 1920-1970398 6.2.1Siseatnamis 398  6.2.2Vuonain 399 
6.2.3Riddu 401  6.3RÁFÁIDUHTTINMEARRÁDUSAT JA EVTTOHUSAT 1920-1940 402
7. KAPIHTTAL 404  Eanan- ja mearanjiččehasaid bivdu 404 
7.1SOAHTEGASKAÁIGI 404  7.1Resursadábuhanvejolašvuohta 1044404 
7.1.2Bivdu ruovttudollui ja vuovdima váste 405 7.1.3Bálkábivdu 1068407 
7.1.4Soahpameahttunvuođat eará ealáhusaiguin 407  7.2ÁIGODAT SOAĐI
MAŊŊEL 408  411 8. KAPIHTTAL 412  Guollebivdu jogain ja jávrriin 412 
8.1SOAHTEGASKAÁIGI 412  8.2ÁIGODAT SOAĐI MAŊŊEL 414  9. KAPIHTTAL 417 
Darfi ja vuovdi 417  9.1BOALDÁMUŠVÁTTISVUOĐAT 417  9.2DARFELOGGUN
BIRRASIID 1900-1970418 9.3VUOVDI JA VUOVDEBUKTAGAT 419  9.3.1Vuovdima
váste vuovdedoaibma soahtegaskaáigge 420  9.3.2Vuovdima váste
vuovdedoaibma maŋŋel soađi 421  9.3.3Goahte- ja viessohuksen 423 
9.3.4Fuođaršlájat ja bargoneavvut 423  9.4GÁMASUOINNIT JA
HEAVNNISÁVZZAŦ 128425  10. KAPIHTTAL 426  Johtolat 426 
10.1JOHTOLATVEJOLAŠVUOĐAID OVDÁNEAPMI SULLII 1870 RÁJES 426 
10.2SOAHTEGASKAÁIGI 428  10.2.1Geainnut ekonomalaš gaskaoapmin 428 
10.2.2Heahtebargu 431  10.2.3Náššuvnnalaš beroštumit 431 
10.2.4Geográfija ja dálkkádat 433  10.2.5Geaidnu buoredili
ovddideaddjin 433  10.2.6Álggaheaddjit ja vuostálastit 434 
10.2.7Giligeainnut ja váldogeainnut 435  10.2.8Biila hobeheaddjin 1 231436 
10.2.9Dálvemáđijaŧ 234 , johkafatnasat, guorbmevávdnageainnuŧ 235437 
10.2.10 Telegráfa ja telefuvdna 438  10.2.11 Soahtejagit 439  10.3ÁIGI
SOAĐI MAŊŊEL 441  10.3.1Geaidnodási buorideamit 441  10.3.2Johtolaga
nuppástupmi mearas eatnama nala 442  10.3.3Girdišiljohuksemat 443
10.3.4Soahpameahttunvuođat 444  11. KAPIHTTAL 445  Báktedoaimmahat 445 
11.1SOAHTEGASKAÁIGI 446  11.2ÁIGODAT SOAĐI MAŊŊEL 448  12. KAPIHTTAL 451 
Fápmorusttegat 451  12.1SOAHTEGASKAÁIGI 451  12.2ÁIGI MAŊŊEL SOAĐI 454 
12.2.1Fápmorusttethuksemat 454  12.2.2Soahpameahttunvuođat 457 
13. KAPIHTTAL 459  Čoahkkáigeassu 459  13.1BOAZODOALLU 459 
13.2EANANDOALLU 459  13.3GUOLÁSTUSAT 460  13.4MEAHCÁSTANEALÁHUSAT 461 
13.5JOHTOLATVEJOLAŠVUOĐAT, BÁKTEDOAIMMAT, 461 FÁPMORUSTTEGAT JA
VUOVDEDOAIMMAT.461 14. KAPIHTTAL 463  Finnmárkku riekteoainnut 463 
Oanádusat, prentejuvvon gáldut ja girjjit 466  Oanádusat 466  Gáldut ja
girjjit 467  Gáldut mat eai leat deaddiluvvon 467 








       Oassi V

     Einar Niemi


    Nuortalaččat - riggodatgeavaheapmi ja vuoigatvuođat








Gov. 1 Davvikalohta siiddat (Vorren 1989 girjji mielde)















1. KAPIHTTAL

         Álggahus


1.1MUDDEN

Dát čielggadeapmi lea nuortalaččaid birra dan njealji siiddas gos
sii ledje; Njávdámis, Báhčaveajis, Beahcánis ja
Suonjilis. (Siida-doahpaga birra gč. omd. NOU 1984: 18. Sámi
riektedili birra: 72, Solem 1933/1970: 81 ff., Tanner 1929: 338
ff). Čielggadeapmi válddahallá historjjálaččat buot njeallje
siidda, váikko dál lea dušše Njávdánsiidda orohat mii njuolgut
bohciidahttá Norgga riektehistorjjálaš gažaldagaid. Buot njeallje
siidda ledje 1800-logu rádjái Norgga ja Ruošša (Ruoŧŧa/Norgga ja
Ruošša/Suoma) oktasašguovllus. Siiddat ledje lahkalaga ja dain lea
eanas oktasaš historjá. Geahččama ja oppalašvuođa geažil lea
dárbbašlaš dovdat dan oktasaš historjjá ovdal go guorahallagoahtit
ovtta válljejuvvon siidda. Dán čielggadeamis áigut
vuođđohistorjjálaš oasis vuos guoskkahit dan golbma nuorttimus ja
lulimus siidda. Guokte siidda dáid searvvis, Suonjil ja Beahcán,
gárttaiga Ruošša ja Norgga 1826 rádjesoahpamušain áibbas
olggobeallái Norgga guovllu. Golmmát siida - Báhčaveadji - luoddanii
birrasiid 100 jagi maŋŋel ja siida nogai oalát Norgga bealde. Dasto
lea čielggadeapmi earenoamážit Njávdáma birra.

Dálá Njávdán lea gilli Mátta-Várjjaga suohkana oarjjageažis
Finnmárkkus. 1900-logu álggus lea Njávdán maid leamaš dán suohkanoasi
skuvlaguovddážin. Gilli lei Finnmárkku stáhtainternáhtaid
huksenprográmmas, stáhta skuvlapolitihka oassin, man ulbmilin lei
dáruiduhttin. Fossheim 1371  internáhtta Njávdámis ja Strand 1 372 
internáhtta Báhčaveajis ledje vuosttaš stáhtainternáhtat mat
huksejuvvojedje Norggas, goappešagat 1905:s. Girkuid maid huksegohte
dađistaga eambbo jahkečuođimolsumis, álggos Njávdán kapealla mii
vihahuvvui 1902:s. Muđui šattai gillivv suohkana olu
duollodoaimmahathuksemiidda searvat, go duollobearráigeahčču bođii
1911:s, seammá jagi go Girkonjárga šattai sierra
duollobáikin. Johtolatvejolašvuođaid huksemiin 2. máilmmesoađi
maŋŋel nannejuvvojedje gili guovddášdoaimmat vel eambbo, ee. go
gaskariikkageaidnu bođii Supmii. Njávdánjoga luossabivdu lea
earenoamážit turisttaid geasuhan Njávdámii.

Njávdán lea nappo maiddái dološ njávdánsápmelaččaid siidda namma,
dan siidda mii 1826 rádjegeassimiin juhkkojuvvui sullii guovtti
ovttastuoru guovlun. Muhto Njávdánsiida, dahje rievttabut Njávdáma
Norgga beale siiddaoassi, ii formálalaččat bieđganan goassege, nu
go Báhčaveaisiida.

Báhčaveaisiida bieđganii Norgga gullevašvuođa dáfus
1920-jagiin. Dalle ledje Njávdáma nuortalaččaŧ 373 
heahtedilis. Muhto nuortalaščearda ii nohkan goassege Njávdámis. Sii
leat čearddalaččat leamaš dássážii. Sis lea danin earenoamáš
historjá go dat lea boatkkakeahtes historjá dálážii Norgga rájiid
siskkobealde. Dasa lassin lea njávdánsápmelaččaid riektedilli
áigeguovdilin leamaš maŋimus jagiid. (Dás duohko geavahan doahpaga
"njávdánsápmelaččat" buohtalaga doahpagiin "Njávdáma
nuortalaččat").

Deaŧalaččamus gažaldagat dán čielggadeamis leat čadnon
geográfalaš muddemii, ránnáid gaskavuhtii ja stáhtavuođđudeapmái ja
sin stáhta- ja nášunásahanrahčamiidda, servodatorganiseremii,
riggodatgeavaheapmái ja vuoigatvuođaide, buot historjjálaš
geahččamiin. Váldodeaddu boahtá leahkit riggodatgeavaheami ja
vuoigatvuođaid nalde.

Sámi vuoigatvuođalávdegotti 1984 čielggadeamis (NÁČ 1984: 18 (Sámi
riektedili birra) lea iešguđet sámi joavkkuid birra čilgejuvvon ja
daid earuheami 1374  historjjálaš eavttut (bihttá 3.1-3.3, seammáládje
go Sámekulturlávdegotti vuosttaš oassečielggadusas, NÁČ 1985: 14
Sámi kultuvra ja oahpahus. Doppe lea nuortalaččaid historjá
oanehaččat muitaluvvon (NÁČ 1985: 14: 30-31). Mátta-Várjjaga
boazodoalu ovdáneami válddahallama maŋŋel ja movt
njeavdánsápmelaččaiguin manai dán dáfus, loahpahuvvo nuortalaččaid
historjáčielggadeapmi dáinnalágiin:

"Norgga bealde leat dušše moattis geat atnet iežaset
skoaltasápmelažžan 1 375  (nuortalažžan). Nuortalaččaid
maŋisboahttit, geat eai goassege leat leamaš nu oallugat, leat eanas
seahkánan 1 376  álbmogii. Nuortalaččaid dološ kulturmálles leat
dušše kulturmuittut báhcán Norgga beallái". (NOU 1985: 14: 30-31,
dás jorgaluvvon sitáhta).

Dán čielggadeamis lean maid válddahallan áiggi maŋŋel
2. máilmmesoađi, muhto dan áigodaga in válddahala nu
čiekŋalit. Čielggadeapmi váldá danin ovdan čujuhuvvon bihtá
loahpa. Muhto áiggun dál juo deattuhit ahte Njávdáma nuortalaččain
eanas áigge soađi maŋŋel lea leamaš joavkodiđolašvuohta 1377  ja
ahte sii formálalaččat leat čearda. Čeardan sii leat
riekteáššiiid fievrredan maŋimus logi jagi čuoččuhit
árbevirolaš vuoigatvuođaid.

Álggahettiin dáidá leahkit heivvolaš girjjiid ja dutkanstátusa
muitalit.


1.2DUTKANHISTORJJÁLAŠ GOVVIDEAPMI

Dađistaga lea dutkangáldut lassánan sápmelaččaid birra ja dain lea
unnimus čállojuvvon nuortalaččaid birra (vrd. Storå 1971: 24: 27
ff.). Máŋggain dutkanbargguin ja earenoamážit mátkeválddahallamiin
ii leat čielga earru gaskal nuortalaččaid ja eará sámi joavkkuid,
nu go ruošša sámiid nuortalaččaid siiddaid nuortalis ja Suoma
vuovdesápmelaččaid, geat ledje lulliránnát. Dainnalágiin šaddet
muhtun ráje dutkanbargguin mat árvvusge 1378  galge leahkit
nuortalaččaid birra, eahpesihkkarat go earenoamážit
joavkoprofilerema birra lea sáhka.

Gávdnojit gal muhtun barggut. Eanas leat ráddjejuvvon dihto áššiide
dahje kulturdovdomearkkaide dahje muddejuvvon geográfalaš guovlluide,
omd. ovttaskas siiddaide. Dušše hárváin lea oktiičatnan 1 379 ulbmil
oppalaš nuortasámi guovlluin.

Väinö Tannera 1929` "antropogeográfalaš" dutkan, Skolt-lapparna, lea
ain oahppáseamos nuortalaččaid birra. Dutkan lei oassin dan stuora
dutkanprošeavttas "antropogeografiske studier inom
Petsamo-området". Beahcán 1 380  gullagođii Supmii maŋŋel Suoma
veahkagotti 1381  Beahcámis ja Dorpotráfi Ruoššain 1920:s, ja šattai
bivnnuhis guovlun Suoma servodat- ja kulturdutkiide. Tanner bidjá
nuortalaččaid viiddis kultuvrralaš, geográfalaš ja historjjálaš
oktavuhtii 1382 , ovdal go dárkilit čielggada nuortalaččaid
ekonomiija, álbmothistorjjá ja organisašuvnna. Vaikko sus lea ge
buohtastahtti 1383  ulbmil, de deattuha son Beahcán-siidda. "Norgga"
siiddat, Njávdán ja Báhčaveadji, válddahallojit earenoamážit
kapihttalis "Livet inom siterna förr och nu", ja earenoamážit
deattuha son riggodatgeavaheami ja jahkodatjoru 1384 . Dán guovtti
siiddas lea Báhčaveaji birra eambbo sáhka (s. 103-160); Njávdámii ii
leat juolluduvvon go sullii 10 siiddu (s. 214-223).

Tannera dutkanbargu lea almmotge ain vuođđočálus nuortalaččaid
birra. Dat lea earenoamáš ja das leat gáfadis olu duođaštusat;
viiddis árbevirolaš vuođustuvvon guovlludieđut leat mielde lassin
árkiivaávdnasiidda ja girjjiide. Čielggadeapmi lea muhtun sajiid
báiti čálus, čiekŋalis máhtuin ja oppalaččat maid nanu doarjagiin
ja ráhkisvuođain čállon. Muhto muhtun sajiid lea čielggadeapmi
báidnojuvvon sosiáldarwinistalaš ja deterministalaš jurdagiiguin -
dat maŋit goit vuhtto earenoamážit soahtegaskaáigge Njávdáma
čielggadeamis.

Máŋga eará Suoma dutki leat čállán deaŧalaš čállosiid
nuortalaččaid birra.

T. I. Itkonen čálii guhká - sullii 1913 rájes 1970-jagiide - muhtun
dutkosiid nuortalaččaid birra mas leat deattuhuvvon iešguđet sihke
ávnnaslaš ja eambbo immateriála 1385  kulturdilálašvuođat. Son lea
ee. almmuhan nuortalaš (ja Guoládaga sámi) máinnasgirjji (1931) ja
fonehtalaš nuortalaš sátnegirjj (1958). Helmer Tegengrena
gáfadiš 386  čálus En utdöd lappkultur i Kemi Lappmark. Studier i
Nordfinlands kolonisationshistoria (1952) (Giema 1387  nohkan
sámikultuvrra dutkanbargu. Davvi-Suoma koloniserenhistorjjá
guorahallan) válddahallá vuovdesápmelaččaid historjjá ja kultuvrra,
muhto dat guoská maid nuortalaččaide dainna viiddis historjjálaš ja
kultuvrralaš geahččanmálliin ja go Guoládaga sápmelaččat ledje
nuortalaččaid lulliránnát.

M. A. Castréna bargguin leat maid muhtun ráje áigeguovdilis dieđut
(Castrén 1842; 1852-70), vaikko Castrén eanemustá doaimmahii
guovlludutkamiiddiš 388  nuortaleappos ja lullelis.

Doaimmalaš álbmotdutki Samuli Paulaharju olu monografiijain lea maid
nuortalaččaid dutkanbargu, Kolttain mailta (1921, 1914
guovlludutkamiid vuođul), ášševvguorahallan Suonjila sápmelaččaid
birra. Dat lei vuosttaš čiekŋalet nuortalašguorahallan. Paulaharju
atná suonjilsápmelaččaid vuovdesápmelažžan, ja su čielggadeapmi
lea eanas Suonikylä/Suonjila gili eallima birra, dan boares dálvegili
birra.

Sullii seammá áigge barggai Gustaf Hallström, Nordiska museet i
Stockholm- bargi, guovlludutkamiid davvi Ruošša sámiguovlluin. Son
deattuhii ávnnaslaš kultuvrra árbevirolaš oskkučađaheami. Son
guorahalai maid nuortalaččaid, almmá sin earenoamážit
dutkat. Čiekŋaleamos bargu lea čálus "Kolalappernas hotade
existens" (Guoládatsámiid áitojuvvon eallin) (Hallström 1912).

Kustaa Vilkuna doaimmahii máŋga smávit guorahallama nuortalaččaid
birra, earenoamážit sin ávnnaslaš kultuvrra birra. Vuosttaš bargu
lei 1929:s, ja dalle deattuhii Báhčaveai- ja Beahcánsápmelaččaid.

Nubbi Suoma dutki earret Tannera, gii nuortalaččaid lea guorahallan,
lea Karl Nickul. Son almmuhii Suonjil- ja Beahcánsápmelaččaid birra
dutkanbargguid 1930-jagiid álggus gitta 1970-jagiide. Earret
ekonomiija ja jahkodatjoru lea vuoigatvuođahistorjá guovddážis
Nickula bargguin (vrd. Nickul girjjis Bergland 1977: 166
ff.). Váldobargun lea maid Suonjilsiidda dárkilis guorahallan 1938
jahkodaga, mii lei maŋimus "dábálaš" jahki árbevirolaš
eallinvugiin, ovdal go 2. máilmmesoahti rievdadii buot, 1939
Dálvesoađi buollámiin. Dat bargu guoská maid eará nuortalaš siiddaid
guorahallamiidda árbevirolaš servodatvuogádaga maŋimus áigodagas
(Nickul 1948). Loahpalaččat vel namuhan Suoma etnologa Nils Storåsa
monografiija Burial Customs of the Skolts Lapps (1971), mii
hávdádanvieruid dárkilis guorahallama lassin maid čielggada
nuortalaččaid historjjá ja riggodatgeavaheami. Dasa lassin muitala
dat dutkangirjjálašvuođa, mii lea maiddái dán barggus leamaš ávkin.

Ruošša bealde lea N. Charuzina čiekŋalis ruoššasámiguorahallan,
Russikie lopari (1890) oahppáseamos, vaikko lea duođaštuvvon ahte
Charuzinas lea veaháš váttis gáldogeavaheapmi go son oinnolaččat
muitala dainnalágiin ahte dieđut eai soaba oktii, omd. go geavaha
oarjeguovllosámiid válddahalli dieđuid ruošša sámiid válddahallamis
(vrd. Storå 1971: 31).

Ruoššaregima áigge ledje dutkanbarggut sápmelaččaid ideologalaš
oainnuiguin báidnojuvvon, eai ge oro earenoamážit govvidan
nuortalaččaid oktan joavkun. Dása dáidá Aleksej Kiseljov & Tatjana
Kiseljova unná girjjáš (1979) ovddasteaddjin (girji lea jorgaluvvon
ruoŧagillii 1981:s), Samerna i Sovjetunionen. Historia, næringsliv og
kultur. (Gč. dárkileappot ruošša girjjálašvuođa birra girjjis
Niemi & Salvesen 1987: 87-88, note 2.)

Soađi maŋŋel lea Čeavetjávrri 1389  servvodaga birra buot eanemus
sáhka leamasvv 1 . Veahá čilgehussan dáidá leahkit dán servodaga
dáhpáhusvallji 1390  historjá. Čeavetjávri šattai ođđa ássanbáikin
nuortalaččaide geat soađi ovdal ledje Suonjilsiiddas ássan ja
muhtun ráje Báhčaveaisiiddas (gč. maŋŋelis 2.3.2). Máŋga
eŋgelasgieldutkanbirrasa sosiálantropologa leat guorahallan dán
báikkálaš servodaga ja máilmmegillii almmuhemiiguin ožžon olu
olbmuid diehttát áššiid.

Vuosttaš lei amerihkkálaš antropologa P. J. Pelto, geas ledje Suoma
ruohttasat. Son doaimmahii guovlludutkamiid doppe 1958-59:s. Su
monografiijas (Pelto 1962) lea veahá leaikastalli 1391  hápmi. Vuogi
sáhttá moaitit, muhto monografiijas leat oba olu kultuvrralaš ja
olmmošhistorjjálaš dieđut.

Eŋgelas antropologa Tim Ingold doaimmahii viiddis guovlludutkama
Čeavetjávrris 1970-jagiid álggus ja son lea almmuhan vuđolaččamus
dutkanbarggu dássážii báikki servodatorganiserema birra,
vuosttažettiin The Skolt Lapps Today (1976). Eará dutkanbargguin maid
leat geavahan Čeavetjávrri guovlludutkama ávdnasiid (vrd. Ingold
1980).

Čeavetjávrri earenoamáš historjá lea bohciidahttán ipmárdusaid dan
servodaga birra dego garra dutkamiid laboratorian álbmoga birra mii
lei "ceavzán" dahje mii "fargga jávká". Ii dát leat aivve bures
váikkuhan. Muhtun stuora davviriikkalaš dutkanprográmma čujuhii
Čeavetjávrri earenoamáš kultuvrralaš ja genehtalaččat sierranan
báikin, dubmejuvvon jápmit ođđaáigásaš máilmmi
deaivvademiin. Juohke ášši galge guorahallat máŋggalágan
dutkandieđuiguin, go vel lei áigi. Bajimusas lei doaibma suoidnemánu
1969 go ovcci riikka 80 dutki ledje čoahkkanan guovlludutkamiidda,
viiddis mediačájehemiiguin, maiddái TV-sáddemiin. Dát fallehanvuohki
lei eahpitkeahttá heittot máŋgga dáfus. Siskkáldas geahččanmálle
govviduvvui unnán, omd. nuortalaččaid iežaset oaidnu iežaset dili
birra ja sin servodatorganiseren iežaset oainnu mielde (vrd. Ingold
1976: 12).

Čeavetjávrri servodat ja Suonjilsiidda mannolat lea maid geasuhan
duohtagirjjálašvuođa 1392  čálliid ja čáppagirjjálašvuođa 1393 
čálliid. Norgga beale Reidar Hirsti lea čállán
duohtavuođaválddahallama 1394 , Suonjel-folket - ved veis ende (1974)
(Suonjilálbmoga loahppa áiggit). Nu go namma muitala, de lea girjjis
čielga vuollánanoaidnu ("Unna álbmogaš lea nohkame",s. 9). Hirsti
govvida maid álbmoga mii livččii dego báhtarusas, rohttejuvvon
iežas šaddanbáikkis. Kåre Holta girji Folket ved Svansjøen (1973)
(Svansjøen 1 395 álbmot) lea čáppagirjjálašvuohta, muhto das lea
čielga Suonjilsápmelaččaid historjá ja árbevierrodieđut
vuođđun. Maiddái dán girjjis lea vuolláneami hápmi; girjji vuosttaš
cealkka juo govvida dan: "Dás muitaluvvo álbmoga birra mii galgá
jápmit". Fránskka girječálli Robert Crottet orui guhká
Suonjilsápmelaččaid luhtte, vuosttaš geardde 1938:s. Su olu
čállosat dán álbmoga birra leat ipmárdusain ja doarjjaoainnuin
čállon, ja oallugat leat lohkan daid. Maŋŋel go son lei vásihan
muhtunlágan ođđa Suonjila Čeavetjávrris soađi maŋŋel, lei sus
nuppelágan oaidnu go ee. Kåre Holtas. Suonjilsápmelaččat lei Crottet
mielas ain čearda máid sivilisašuvdna ii vel lean olahan, ja sin
servodat lei paradiisa - "dál dieđán ahte paradiisa ii goassege noga"
(Måne over Suonjil, 1952: 7).

Norgga bealde lea Ørnulf Vorren eanemusat dutkan nuortalaččaid
historjjá ja kultuvrra. Son lea almmuhan máŋga čállosa main lea
guorahallan nuortalaččaid, earenoamážit sin riggodatgeavaheami ja
servodatorganiserema máid lea dárkilastán ekologalaš mállen. Das lea
johtalaŋkultuvra guovddážis, muhto dat lea maiddái čállojuvvon
unnitloguálbmot/stuoraservodat-geahččanmálliin. Dárkilepmosit lea
son guorahallan Njávdánsiidda, mas čiekŋalepmosit lea Mátta-Várjjaga
sápmelaččaid birra čállán, barggus Sør-Varangers historie (Lunde
1979: 51 ff.). Eanas dáin bargguin lea buohtastahtti oaidnu
guovddážis, go válddahallá nuortalaš kultuvrra siiddaid
buohtastahttimiin. Vorrena váldofáddá lea riggodategeavaheapmi,
kultuvra ja servvodat. Riektehistorjá deattuhuvvo veahá unnit, vaikko
máŋgga čielggadeamis lea nuortalašservvodagaid ja
stáhtavuođđudeami gaskavuohta fáddán (vrd. Vorren 1979 b, Aarseth
1989: 12 ff. ja Vorren & Manker 1957/1976: 119 FF., 188 FF
(siidočujuhus 1976-deaddeluvvomii)). Čuovvovaš
Njávdánválddahallamii lean earenoamážit geavahan Vorrena bargguid.

Asbjørn Nesheim lea čállán diehtovallji 1396  historjjálaš ja
kulturhistorjjálaš diehtočállosa Njávdáma nuortalaččaid birra,
dábálaš olbmuide diehtun (Nesheim 1969).

Samuli Paulaharju, geainna juo leat oahpásnuvvan Suonjilsiidda
guorahaladettiin, finai maid Njávdámis. Son jođii dávjá Davvikalohtas
dutkanmátkkiin. Earenoamážit 1926-27 jagiin čokkii son dieđuid
Davvi-Norgga kvenaid birra. Dáid dieđuid almmuhii son stuora
monográfiijas 1928:s, Ruijan Suomalaisia, jorgaluvvon ruoŧagillii
1973:s veahá heivemeahttun namain Finnmarkens folk (Finnmárkku
álbmot). Dás lea sierra kapihttal Njávdáma birra; lunddolaččat lea
kvena sisafárren- ja ássanhistorjá deattuhuvvon eanemusat. Son čállá
gal maid veahá nuortalaččaid dološ historjjá gilis ja movt singuin
manai. Vuhtto čielgasit maŋosmannan ja vuolláneapmi kvenaid ektui
vuhtto čielgasit nuortalačča válddahaladettiin, "skoaltariehpu
bálvala eahpeipmiliid ja bassi trifonaid 1 397 ". Nuortalaččat ledje
álo leamaš geafit ja unnán, "moadde vánddardeaddji bearraša". Sii
ledje gal "álgoálbmot", muhto sii ledje "stuorit ja nohkki dološ
vuovdeálbmoga bázahusat". Muhtumiidda lea čielggas ahte Paulaharju
čilge maŋosmannama máid lohká oaidnán dala ovdánanjurdagiiguin ja
sosialdarwinismain. Lea gal maid čielggas ahte son oaidná
čanastagaid riggodagaid ja eatnamiid gáržžideapmái ja ribadeapámi,
earenoamážit kvenaid dáfus go "bohte váriid ja jekkiid badjel ja
rivvejedje skoalttain dološ ávdin mehciid ja guollejávrriid - vel
Storforsena 1398  maid dan goargŋu luosaiguin (...) [gos]
skoaltariebuin doloža rájes lea leamaš sin iežaset luossabáiki, ja
sin áibbas earenoamáš bivdoneavvu lei nuohtti máid bálkestedje ja
máid gohčodedje käpälan ja mainna bivde luosa" (Paulaharju 1973: 134
ff.).

Hans Kr. Eriksen lea máŋggaid jagiid čađa almmuhan ođđaáigásaš
čállosiid ja bihtáid nuortalaččaid birra, earenoamážit gihppagis
Nordnorsk Magasin. Girjjis På mjuke skinnsko gjennom historia (1989)
čilge son eambbo oppalaččat sihke Njávdáma ja Čeavetjávrri
sápmelaččaid birra árbevieru dieđuid ja girjjálaš gálduid
vuođul. Birrasiid 2/3 girjji 150 siiddus lea nuortalaččaid
birra. Dáin lea oalle stuora oassi mii muitala movt dihto olbmuiguin
lea mannan. Árbevieru dieđut ja indiviidahistorjá lea
miellagiddevaš.

Njávdámis eai leat fitnan nu olu ođđaáigásaš servodatdutkit go
Čeavetjávrris. Mu dieđu mielde lea dušše okta
sosiálantropologalaš iskan čađahuvvon Njávdámis; váldobárgu
Nederlándda gillii (Amsterdama Universitehta eksámenii
1975:s). Čielggadeami lea Walin T. Gorter čállán (maŋŋel
Gorter-Grønvik). Dás deattuhuvvo eanemusat gili golmma čeardda
ruovttudoalloorganiseren. Muhtun unnit čállosiin guoskkaha Gorter
(Gorter-Grønvik) iešguđet historjjálaš, kultuvrralaš ja riektedili
dilálašvuođaid Njávdámis (Gorter 1975, 1981, Gorter-Grønvik 1988).

vvNjávdánsápmelaččaid girjjálašvuođas lea unna čállosaš
Østsamene i Neiden (1984) áibbas earenoamáš. Dan lea nuorra
nuortalaš, Rolf Enbusk, čállán. Dat almmuhuvvui girjjážin maŋŋel
go ieš jámii 1968:s. Enbusk barggai čállosiin 1960-jagiin. Son lea
gieđahallan fáttá mii lea oahpis ja man birra lea olu
ságastallojuvvon, earenoamážit Njávdámis, muhto mii unnán lea
gulustuvvan njuolggo dutkanbargguin, namalassii njávdánsápmelaččaid
masson vuoigatvuođat. Muhtun girječállit leat gal guoskkahan ášši,
nu go A. B. Wessel (1938/1977) ja Vorren; muhto unnán lea
koŋkretiserejuvvon deaŧalaš dáhpáhusaiguin soahtegaskaáigge ja
soađi maŋŋel. Enbusk lea álggaheaddji riektehistorjjálaš
guorahallamis, vaikko su barggu vuosttažettiin ferte atnit
njávdánsápmelaččaid bealuštančálusin ja eiseválddiid
sivahallančálusin, nu go lei ge oaivvilduvvon.

Dál gal lei sápmelaččaid ođđaáigásaš riektehistorjjá dutkan
álggahuvvon. Nu go diehtit, lei Sverre Tønnesena juridihkalaš
nákkosgirji Retten til jorden i Finnmark (Vuoigatvuohta Finnmárkku
eatnamiidda) álgun. Dán čielggadeamis guoskkaha Tønnesen maid
njávdánsápmelaččaid riektehistorjjá beliid, earenoamážit
luossabivddu. Dan barggu áigeguovdilis dieđuide čujuhan
maŋŋelis. Oažžu maid fuomášit ahte Erik Solema girji Lappiske
rettsstudier (1933) almmuhuvvui ođđasit dalle (1970). Nákkosgirjjis
leat maid oalle olu nuortalaš birrasa ovdamearkkat. Einar Niemi lea
oanehis čállosis gieđahallan riggodat- ja vuoigatvuođaáššiid
Njávdámis historjjálaš čuvgemiin (1989), seammá jagi almmukeahtes
bargguid vuođul.

Njávdáma birra ii leat stuorit, oppalaš riektehistorjjálaš
čielggadeapmi nu go nuortaránnásiidda, Báhčaveaji, birra. Astri
Andresen lea čállán váldobargun (1983) historjjálaš čielggadeami,
ja dat lea girjin almmuhuvvon 1989:s, Siidaen som forsvant. Østsamene
i Pasvik etter den norsk-russiske grensetrekning i 1926 (Siida mii
jávkkai. Báhčaveaji nuortalaččat Norgga-Ruošša rádjegeassima
maŋŋel 1926:s). Čielggadeapmi lea 1924 rádjái, go Norgga ja Suoma
rádjesoahpamušas celkojuvvui ahte Báhčaveaisápmelaččain eai atnán
vuoigatvuođaid Norgga bealde. Muhtun muddui gieđahallaba Knut
E. Eriksen ja Einar Niemi maid nuortalaš vuoigatvuođadilálašvuođa
Njávdámis ja Báhčaveajis girjjis Den finske fare. Sikkerhetsproblemer
og minoritetspolitikk i nord 1860-1940 (1981) (Suoma
várra. Sihkárvuođa ja unnitálbmoga váttisvuođat davvin
1860-1940). Steinar Wikan maid guoskkaha Báhčaveaji sámi historjjá
girjjis Kolonisering og bureisning i Pasvikdalen (Koloniseren ja
ođđasishuksen Báhčaveaileagis) (1980). Oscar Albert Johnsena girji
Finmarkens politiske historie (Finnmárkku politihkalaš historjá)
(1923) lea ain Norgga ja Ruošša rádjepolitihkalaš dilálašvuođaid
vuođđogirjin rádjebidjama rádjái 1826:s. Muhtun kapihtaliin girjjis
Pomor. Nord-Norge og Nord-Russland gjennom tusen år (1992)
(Pomora. Davvi-Norga ja Davvi-Ruošša duhát jagi čađa) leat veahá
áigeguovdilis čállosat nuortalaččaid historjjás "rádjeálbmogin"
(Niemi 1992, earenoamážit Nielsen: 42 ff.). Ja loahpas namuhan Knut
Odnera stuora monográfiija The Varanger Saami. Habitation and Economy
AD 1200-1900 (1992) (Várjjatsápmelaččat. Heiveheapmi ja ekonomiija
1200-1900 áigodagas). Dás lea olu čállojuvvon nuortalaččaid birra
čielggadeami buohtalaš 399  geahččanmálliin ja teoriovdánemiin mas
čujuhuvvo nuortalaččaid organiseremii 1400 .


Govus 2.  Nuortalaččaid njeallje siidda áigodatorohagaiguin (Vorren
1989 ja Tanner 1929 mielde).

2. KAPIHTTAL

Nuortalaččaid historjjá govvideapmi


2.1TERMINOLOGIIJA

Boarráseamos dánska-norgga gálduin gohčoduvvojit sámijoavkkut mat
ásse dálá Mátta-Várjjagis ja nuorttas Guoládatnjárggas
"nuortaábisápmelažžan", muhto geavahuvvojit maid namahusat
"ruoššasápmelaččat" ja "rádjesápmelaččat". Dát namahusat
govvidit daid sámijoavkkuid sajádaga sihke stáhtapolitihkalaš
oktavuođas ja "kultuvrralaš rádjeguovllus", nu go Vorren ja Manker
dadjaba (Vorren & Manker 1976: 129). Dánska-Norgga stáhtaguovllu
terminologiijas lei olles guovlu Várjjaga lullelis ja nuortalis
"nuortaábi guovlu".

"Nuortaábisápmelaččat" ii leat nu gáidan nuortalaččaid iežaset
namahusas, nuortalaččat (pl.), mii juo muitala ahte ledje nuorta
olbmot (Vorren & Manker 1976: 121). Namahusa leat eanas geavahan
dušše ruošša-ortodoksa sápmelaččaide, eai ge lutherána
sápmelaččaide. Dát álgo siskkildasjoavkonamahus ii gal báljo leat
girjjálašvuođas geavahuvvon, ii ge njálmmálaččat eará birrasiin go
nuortalaččaid birrasis. Easkka maŋimus áiggiid leat earát
geavahišgoahtán dán iežaset namahusa, nu go eará sámi
siskkildasjoavkonamahusaid ge. Dát lea dieđusge lassáneaddji
čearddalaš ja kultuvrralaš diehttáma boađus. Nu lea ge lunddolaš
dán čielggadeamis geavahit namahusa nuortalaččat.

Nuortalaččaid leat maid gohčodan skoaltan, suomagillii koltta ja
dárogillii skolt. Eŋgelasgielas maid geavahit dárogielsáni
skolt. Ruoššagielas gal ii leat dat namahus, eai ge loga eará
namahusa ge nuortalaččain, earret oktasaš sápmelašnamahusa lopari
(pl.), dahje namahusat mat njuolga leat čadnon oskui, omd. "terskaja
lop", tersápmelaččat Guoládatnjárgga davvioarjelepmosis (vrd. Hansen
1984: 90).

Skoalta/koltta lea leamaš nu dábálaš namahus ahte nuortalaččat
maid leat geavahan sáni oalle olu, nu go Tanner muitala
Suonjilsápmelaččaid birra. Sii válljejedje koltta ovdalii suomagiela
lappalaiset (pl.), danin go sii atne lapp eambbo luthersápmelažžan,
varjelas, ja kolttat ledje ruošša-ortodoksa sápmelaččat (Tanner
1929: 85).

Ii leat álki diehtit man viidát geográfalaččat álgo skoalta-namahus
fátmmastii. Muhtun girječállit leat maid geavahan dán namahusa
maiddái sápmelaččaide Guoládatnjárgga nuortalis, Gieldda 1401 
sápmelaččaide ja tersápmelaččaide, nappo buot ruošša-ortodoksa
sápmelaččaide (Johnesen 1923: 204). Amund Helland geavaha namahusa
buot ruošša-ortodoksa sápmelaččaide Guoládatnjárgga-Imandra gaskka
vvoarjelis (Helland II 1906:6; vrd. Tanner 1929: 85-86). Dáinna
namahusain leat dađistaga navdigoahtán dušše Norgga, Ruošša ja
Suoma rádjeguovlosiiddaid sápmelaččaid, nappo Njávdánsiidda
(dárogillii Neiden, suomagillii Näätämö), Báhčaveaisiidda
(Báhččeveaj, Paččevei, Pattsvej jna., dárogillii Pasvik,
suomagillii Patsjoki), Beahcánsiidda (Beahcam, Peahccam jna.,
dárogillii Petsjenga ja suomagillii Petsamo) ja Suonjilsiidda
(dárogillii Suenjel, suomagillii Suonikylä) sápmelaččaid. Báikenamat
leat iešguđetládje čállon girjjiide. Dán čielggadusas
geavahuvvojit namahusat mat leat ruođuid ovddabealde. Vuosttaš
golbma siidda ledje ábi lahka davvin ja goalmmát, Suonjil, lei čielga
siseatnansiida. Golbma maŋimusa gohčoduvvojit dávjá Suoma
girjjálašvuođas oktasaččat Petsamosiidan dahje Petsamoguovllu
siidan danin go buot golmma siiddas lei oktavuohta dan eatnamii máid
Suopma oaččui Ruoššas 1920 Dorpat-ráfis ja guovllu gohčodišgohte
oskkunamahusain Petsamo.

Girjjálašvuođas leat olu čállán skoalta-namahusa birra. Sátneálgo-
ja suorgásanoahpu 1402  mielde (etymologalaččat) lea skoalta
"oaivi". Nannenčilgehus lea leamaš ahte nuortalaččain guhká lea
leamaš dihto oaiveasibostta 1403  mii dávjá njárbudii vuovttaid ja
muhtomin báljagahtii olbmo (vrd. Friis 1871/1880: 114; siidočujuhus
lea 1880-deaddeleapmái). Gittá 1900-lohkui lea dát leamaš nanu
teoriija ja orru dego livččii vásáhusvuođđu 1404  dása, váikko
seammás orro dávda dađistaga unnon (Reusch 1895: 92-93, Solberg 1913
nr. 477, Tanner 1929: 84, Nickul 1948: 82).

Nubbe čilgehus nuortalaččaid vuoktašaddanvigiide lea ahte ii sis
lean dávda, muhto sii ieža dagahedje dáid: Dievdoolbmot basse
oaiveasi sáltečáziin vai báljagit ja nu besset ruošša
militearbálvalusas (Keilhau 1831: 48). Mu dieđu mielde lea
vuosttažettiin "čielga" Ruošša siiddain leamaš báljisvuohta ja
oaiveasibostta váttisvuohtan, ii ge nu olu Njávdámis. Jus dát vuohki
leaččai militearbálvalusa beassama dihte geahččaluvvon, de ii
dáidde nu bures lihkostuvvan go diehtit ahte Ruoššabeale
nuortalaččat maid šadde cára soahtevehkii.

Lea vejolaš ahte dákkár fuomášeamit čilgejit
skoalta-namahusa. Nuortalaš gielas lea namahus oaivebostagii mii
báljagahttá, kenna (Storå 1971: 62). Muhto ii dáidde nu ahte njárbes
vuoktašaddu ja báljisvuohta oppalaččat lei nuortalaččaid čeardda
dovdomearkan.

Skoaltanamahus ii várra leat nu dološ namahus nuortalaččaide; ii
dáidde geavahuvvon ovdal 1800-logu. Boarráseamos geavaheapmi máid lean
oaidnán, lea 1820-jagiid loahpas go geologa finai Báhčaveaisiiddas
iežas dutkanmátkkis Davvi-Norggas ja Spitsebergenis (Keilhau 1931:
48). Lea maid čielggas ahte goit Norgga bealde lea skoalta-namahus
geavahuvvon cielossátnin. Maiddái sápmelaččat leat atnán dan veahá
fastin. Leat ovdamearkkat eará dákkáraš sániide mat duođaštit dan,
buot dat leat geavahuvvon 1800-jagis (vrd. máid Friis čálii "jurá
Bostta-skoalta", dása lea maid Storå 1971: 62 čujuhan).

Obanassiige atne nuortalaččaid veahá heajubun, maiddái eará
sámijoavkkuid ektui. Dásseovdáneami earuhanráidalasas,1405 máid
fysalaš antropologiija ráhkadii čearddaide ja náliide 1800-logu
molsašumis 1900-lohkui, biddjojedje nuortalaččat buot vuolimussii
dásseráidalassii, eará sámijoavkkuid vuolábeallái. Sii ledje "heajos
nálli, eallinnávccaid ja boahtteáiggi haga". Sin navde billohuvvan
nállin 1 406 : "Sis leat roavva ámadajut ja leat romit, sis lea govda
njunni ja njálbmi fárdan, jietna dego nohkan, dego livčče čergon
bearehaga" (Helland II, 1906: 6, Eriksen & Niemi 1981: 326).

Vejolaš čilgehussan dán dásseearuheapmái sáhttá leahkit ahte
nuortalaččat vuođustedje ekonomiijaset bivdui ja meahcásteapmái,
ekonomalaš doibmii man atne jur "ovdáneami" ja "buorráneami"
vuostelasvuohtan; dát namahusat mat sosiáldarwinistalaš ja
nállevealahanjurddašeami áigge ledje deaŧalaččat ja buorit.

Loahpalaččat sáhttit čuovvovaš dilálašvuođa namuhit mii dagaha
nuortalaččaid earenoamáš sámi čeardan: Vuosttažettiin leat sii
ássan geográfalaš gávnnadanbáikkis Davvikálohta stáhtavuođđudeami
dáfus. 1751 stáhtarádji (Norgga ja Ruoŧa gaskal), 1826 rádji (Norgga
ja Ruošša gaskal), 1920 rádji (Suoma ja Ruošša gaskal), 1924 rádji
(rádjesoahpamuš Norgga ja Suoma gaskal) ja 1944 rádji (Suoma ja
Ruošša gaskal) váikkuhedje garrasit eanas nuortalaš
siiddaide. Nuppedáfus ásse nuortalaččat maid kultuvrralaš
rádjeguovllus nuorta, lulli ja oarjeguovlluid iešguđet seaguhuvvon
kulturváikkuhusaiguin. Ruošša kulturguovllu báidnimat ledje guhká
gievrramusat. Osku čájeha dan čielgasepmosit - ruošša-ortodoksa
osku lei nuortalaš kultuvrra vuođđomihtilmasvuohtan. 1800-logus ja
1900-logu álggus váikkuhedje earenoamážit Suomá
kulturluoikkaheamit. Goalmmát áššin lea ahte bivdu ja meahcásteapmi
bisttii sis ekonomiija vuođđun, nu go namuhuvvon, guhkit go guđege
eará sámi guovllus. Nuortalaččat ledje "johtalankultuvrra maŋimus
bealušteaddjit" nu go Vorren čállá (Vorren ee. 1979 b, 1989:
38). Sii eai lean goassege nu oallugat, earenoamážit go buohtastahttá
oarjelet sámičearddaiguin. Muhto sii leat leamaš čielga 1407 
čeardan, guhká vel seaillui sin iežaset giella.

2.2BOARES KULTUVRA

Dákko ii heive nu čiekŋalit guorahallat sámi earuhanproseassa ja
iešguđet sámi čearddaid álggu (vrd. NOU 1984: 18 Sámi riektedilli:
72-73). Muhto lea ávkkálaš veahá čilget dutkansajádagaid, oassin dán
čielggadeapmái; dan dagan maŋŋelis čielggadusas (čuokkis
3.2). Dál áiggun vuos oanehaččat muitalit máid dutkamiid vuođul
sáhttet dadjat dan áigodaga birra máid nuortalaškultuvra dáidá
fátmmastit. Njávdáma gieđahaladettiin máhcan fas vásáhusvuđđui ja
áigerehkenastima 1408  dásiide (čuokkis 3.4.).

Olu áššiin vuohttá ahte nuortalaš kultuvrras leat hui dološ
ruohttasat ja nanu kultuvrralaš joatkevašvuohta 1409  dain guovlluin
máid gohčodit sin sámi siidan. Orru obanassiige dakkár kultuvra mas
lea bisánkeahtes mannolat dološ historjjálaš áiggi rájes. Dutkit
atne muhtun kulturosiid áigá juo earenoamáš dološáigásažžan 1 410 ,
vvomd. dan nanu bivdo- ja meahcástanárbevieru ja ii unnimustá
servodatorganiserema. Oahppáseamos buot árbevirolaš sámi
organiserenvugiin lea nuortalaš sosiála organiserenvuohki danin go
ain lei sihke njálmmálaš árbevierru ja čálálaš duođaštus dan
birra dalle go dutkit duođas beroštišgohte nuortalaččain
(vrd. Odner 1983: 41). Tanner` dutkamat leat vuđolaččat, ja Solem:s
vel leat olu lassidieđut. Suonjila dološ nuortalaš árkiivva
gávdnamis maid ledje deaŧalaš duođaštusat servodatorganiserema ja
vuoigatvuođaid birra. Dan árkiivvas lei 1601-1776 áigodaga
báberčoakkáldat máid siida lea vurkkodan dan rájes go dat dokumeanttat
ráhkaduvvodedje. Dat bábir máid nuortalaččat ieža atnet buot
divraseamosin, lea Stuora Petera (Peter den store) 1697 almmuhuvvon
vuoigatvuođareive. Suoma Suonjilkoloniserema áigge čujuhedje
Suonjilsápmelaččat čađat dan reivii (vrd. Nickul 1948 govva oktan
čállosiin pláhtta II, Nickul Bergslanddas 1977: 166 ff.).  Leat maid
imaštan lea go son nuortalaš organiserenvuohki oba sámikultuvrra
álgoorganisrenvuohki (Tanner 1929: 411, Solem 1933/1970: 106). Giema
guovllu 1700-logu dutkamiin oaidná ahte dan guovllu
vuovdesápmelaččain lei hui nuortalaččaid sullásaš
servodatvuogádat ja ekonomiija (Tegengren 1952: Earenoamážit
126-128). Nanu meahcástankultuvrra vuođđu mii maid lei eará sámi
čearddain, váikkuhii máŋgii sosiálalaččat ja orgineserema
dáfus. Ledje juohkimat ja oktasašopmodat - commune bonum - gotti ja
mádjiha bivddus, eai dušše bivdiin, muhto buohkain báikkálaš
siiddas, boarrásiin, buhcciin ja gefiin. Dát árbevierut
duođaštuvvojit ee. diggečoahkkanemiin miehtá Davvikalohta 1600- ja
1700-logus (vrd. Storå 1971: 39, čujuhus ee.: Felmann 1910 III: 62,
117 f. ja Tanner 1929: 361). Dát rievddai sihke suoma
eanandoallokolonisašuvnna váikkuhemiin, Norgga ja Ruošša
hálddahusain ja viidáneaddji johttiboazodoaluin. Nannoseamos lei juste
nuortalaš siidda servodatorganisašuvdna.

Danin go eará sámi čearddaid árbevirolaš organiserenmálle dieđut
leat váilevaččabut, leat girječállit oalle dávjá heivehan 1 411 
nuortalaš organiserema oppalaččat buot sámi servodagaide ja sámi
historjái, juste dainna jurdagiin ahte nuortalaš servodatorganiseren
lea álgo sámiorganiseren (vrd. omd. Roung 1969: 35 ff.).

Arkeologalaš gávdnamiid vuođul lea nuortalaš siiddaid kultuvrralaš
bisankeahtesvuohta duođaštuvvon áigá dološ áigge rájes. Eanemusat
leat iskan Báhčaveai- ja Njávdánsiidda riddoguovlluid. Doppe lea
1800-logu gaskkamuttos leamaš arkeologalaš bargu. Ole Solberg` álgo
1900-logu iskamat leat leamaš deaŧalaččamusat. Maŋŋel
2. máilmmesoađi leat olu arkeologat bargan doppe; Povl Simonsen
njunnožis. Romssa arkeologa Bjørnar Olsen lea ođđasit dulkon ja
oktiičatnan guovllu ovdalaš historjjá (Olsen 1984, 1994; dás
čujuhuvvo earenoamážit 1994`girjái).

Iežas ja earáid ovdalaš golmma sajádaga iskamiid vuođul
Várjjatvuonas; Mestersandeniš 412  ja Makkhollaš 413  Dálmmáhiš 414 
(Báhčaveaisiiddas) ja Gievjjuš 415  (Njávdánsiiddas) lea Olsen
gávnnahan dán: Vuosttažettiin lea maŋit áigerehkenastinrádji olu
áigahaččat go ovdalaš teoriijain, birrasiid jahkái 900 o. Kr. "Árra
metállaáiggi" maŋimus oasi, birrasiid 900-0 o. Kr., gohčoda son
"Dálmmát-áigin", earenoamážit bálseduoji geažil mii lea dábálaš
gávdnon bázahus dan áiggis. Nuppedáfus čuoččuha son ahte buot
golbma ássanbáikki leat geasseorohagat; ee. duođaštit
dáktegávdnosaŧ 416  dan, nu dahká maid dat go measta oalát váilot
dološ viessoduktásajit. Goalmmát ášši lea ahte gávdnosiin vuohttá
systemáhtalaš oktavuođa siseatnamiin, oktavuođa mas vuohttá
áigodatásaidumi (Olsen 1994: 115 ff.). Obanassiige lea "Dálmmát-áiggi"
kultuvra ja ássanmálle hui sullásaš Várjjaga dološ sámi
kultuvrra. Vaikko unnán bázahusat leat gávdnon maŋŋel dan áigge, de
dáidá leamaš bisánkeahtes mannolat historjjálaš áiggi rádjái
(vrd. vásáhusvuođu ovdamearkka 3.4. čuoggás). Olsen gávnnaha ahte
jahkečuođis o. Kr. lei "čearddalaš nannen 1 417 ", ja dalle
vuođđuduvvojedje hámit máid historjjálaš áiggis atnit
sámihápmin. Mátta-Várjjaga nuortalaš siidaguovlluin, earenoamážit
rittus, leat earenoamáš vejolašvuođat dán proseassa guorahallat
(Olsen 1994: 139). Su meahcástanteoriija boazodoalu ektui áiggun eará
oktavuođas gieđahallat (3.2. čuoggás).


2.3NUORTALAČČAT JA KLOSTERIID LEAVVAN

Gaskaáiggi molsašumis ođđaset áigái deaividit nuortalaččaid
čálálaš gálduiguin, earenoamážit guovtti dilálašvuođa geažil;
vuosttažin lea Ruošša miššuvdna ja nubbin lea eurohpálaš
gávpevuogádagaid ovdáneapmi davvikalohtas.

Solovetskiklostera (Solovkiklostera) vuođđudemiin Onegaluovttas
Vilgesmearas 1430-jagiin, nannejuvvui Ruošša miššuvdna garrasit
davviguovlluin. Dát kloster šattai guhkes áiggiid Vilgesmeara ja
davvelet guovlluid váldobáikin, ii dušše religiovnna dáfus, muhto
maiddái ekonomalaččat ja politihkalaččat. 1500-logus
huksejuvvogohte klosterat Guoládatnjárgga davágeahčái ja Norgga
rádjeguovlluide. 1550-jagiin huksejuvvui kloster Beahcánleahkái
(suomagillii Petsamo), Bassi Trifona kloster mii lei
Golmmaoktasažžii vihahuvvon. Klostera navde muŋka Trifon namain,
son gii šattai davvi Ruošša apostalin ja Beahcánklostera
vuođđudeaddjin.

Trifona birra lea olu muitalusdieđut gártan áiggiid čađa ja
njálmmálaččat maid leat muitalan su birra báikkálaččat
davviguovlluin (vrd. Friis 1884). Trifon gul lea boahtán 1520-jagiin
juo Beahcánjohgáddái. Son oaččui issoras cára Ivana (Tsar Ivan den
grusomme) lobi bidjat viiddis guovlluid klostera vuollásažžan,
oarjjás gitta Njávdámii. Beahcánklostera rievidedje ja bolde
Suoma-Ruoŧa soahteveagaŧ 418  Ruošša ja Ruoŧa gaskasaš guhkes
sođiin. Huksejedje jođánit ođđa klostera nanu Guoládat-gávpogii
Guoládatvuona siskkimussii, mii maid lei gávpeguovddáš ja máilmmálaš
báikkihálddahusa guovddáš. Birrasiid 1530 rájes lei doppe juo unna
Petri ja Paul-klosteraš, mii dál ovttastuvvui ođđasishuksejuvvon
Beahcánklosteriin. (1800-logu loahpas huksejuvvui Beahcánkloster
ođđasit Beahcánleahkái).

Stuora Petera (Peter den store) áigge heaittihuvvojedje eanas guovllu
ja ekonomalaš vuoigatvuođat. Muhto kloster lei 150 jagi juo olu
resurssaiguin nannen iežas sajádaga guovllus ja beassan báidnit
nuortalaččaid. Muhto dalle ledje ge klosteris leamaš stuora
resurssat nannet iežas sajádaga guovllus ja váikkuhit
nuortalaččaid. Nuortalaččaid ruošša-ortodoksa oskku čanastat
lei vuođđuduvvon. Vaikko guovllu stáhtarájit eai vuos lean
nannejuvvon 1 419 , de šadde nuortalaččat eambbo mielde Ruošša
hálddahusvuogádahkii go Dánska-Norgga ja Ruoŧa
hálddahusvuogádahkii. Nu šattai vaikko sihke Ruoŧas ja
Dánmárku-Norggas ledje čuoččuhusgáibádusat "Davvivárrái", nu movt
gohčodedje guovlluid nuorta Máttá-Várjjagis ja nuorttas
Guoládatnjárgii.


2.4NUORTALAČČAT JA GÁVPEVIIDÁNEAPMI

Sullii seammá áigge ovdánedje eurohpálaš ja Ruošša gávpevuogádagat
Davvikalohtas. Ovdal juo ledje dáppe leamaš márkanat, earenoamážit
vuotnabađain. 1500-logu mielde gilvališgohte dađistaga eambbo
Jiekŋameara guollebuktagiid nalde. Ruoŧa gonagasa
sámieatnanpolitihkka lei vuostálaga Dánska-Norgga
bajimusmearridangáibádusain 1 420 . 1500-logu gaskkamuttos ledje
ruoŧelaččat huksen guolleguovddážiid nuortadavábeallái ja gitta
Várjjagii. Dál viiddiduvvui maid gávpi sakka "nuortaábi
guvlui". Oarjemáilmmis berošteaddjit fuomášedje ođđasit davvi
Ruošša márkaniid ja čáhcegeainnuid lulás go Richard Chancellor
joavddai Dvinanjálbmái 1553:s. (Dáččat ledje, nu go diehtit,
borjjastan doppe máŋga čuođi jagi ovdal 1200-logu). Ruošša
davvigávppašeapmi ja Oarjedavvigeinnodaga 1421  niehku váikkuhii dasa
ahte Norgga ja Ruošša rádjeguovllut šadde sakka mávssolaččabut.

Dohko maid šadde olu deaŧalaš márkanbáikkit, mat lávejedje maid
leahkit bisánanbáikin gávpemátkkiin nuorttas ja
Vilgesmearragáddái. Stuorimus márkanbáikkit ledje Várjjatvuonmárkan
vuona siskkimusas (maŋŋel gohčodedje dan Stuorravuonmárkanin),
Kjørvågmárkan Fiskerhalvøyaš 422  (Kegor, Aidegohppi, Vaidaguba) ja
Gieldda márkan Gieldasullos Guoládatvuona dakka
nuorttabealde. Várjjatvuonmárkanat ledje dálvemárkanat ja doppe ii
lean njuolggo mearabuvttagávppašeapmi 1423 . Dat guokte eará márkana
gal ledje geassemárkanat. Dohko bohte oalle olu gávppašeaddjit, nu go
Ruošša- ja Norggabeale áigodatguollebivdit ja meahcásteaddjit, sihke
oarjeeurohpálaš ja Ruošša stuora gávpeolbmát ja
sápmelaččat. Márkaniid lávejedje maid gohčodit "sámimárkanin" danin
go lei mihtilmas sámivuohta sihke gálvvuin ja olbmuin. Dákko ledje
nuortalaččat hui olu searvvis. Oarjesiiddat manne earenoamážit
Várjjatmárkanii, ja Kjørvåg 1424 márkan lei fas Beahcánsiidda johtolaga
siskkobealde - Kjørvåg 1425  šattai ge Beahcánsápmelaččaid
earenoamáš márkanin. Gieldda márkaniidda ges manne Gieldda
Guoládatsápmelaččat. Gieldda gohčodit maid Kildinin dahje
Munomasksiidan (vrd. Hansen 1987: 228, 1990: 140-143).

Guovtti oarjeleamos siiddas, Báhčaveajis ja Njávdámis, šattai nu go
gullat maŋŋelis, earenoamáš gávpeoktavuohta 1426  Várjjatvuona
guovtti stuorimus gávpebáikái, Njávdámis Čáhcesullui ja Báhčaveajis
Várggáide. Dat siida mas unnimus njuolggogávpeoktavuohta lei
márkaniiguin, lei siseatnansiida Suonjil, vaikko dieđusge
gávppašedje doppe nai.

Nu šadde nuortalaččat maid áigá searvat davvi ja oarjeeurohpálaš
gávpevuogádagaide, nu movt eará sámičearddat nai. Márkanoktavuohta
šattai ekonomioassin. Muhto seammás lea čielggas ahte
integrašuvdnadássi lei muddejuvvon omd. go buohtastahttá oarjelet
riddosámiiguin. Dakkár duvdi dagaldat nugo eanandoallokolonivsašuvdna
ii boahtán nu johtilit sin lusa go omd. Giema guovllu
vuovdesápmelaččaid lusa (vrd. Tegengren 1952: 57 ff., Fellman I
1906: 654, III 1906: 406-407). Doppe seaillui álgo resurssavuođđu
guhkit go eará sámiguovlluin. Nu ii ovdánan ge garra háliidus
ođastiŧ 427  ekonomiija ja servodatorganiserema.

Geopolitihkalaš sajádat, stáhtafámuid rádjeguovllus, sáhttá maid
leamaš nuortalaččaide buorren. Ovdal Kalmarsoađi (1611-13)
gilvaledje ja riidaledje stáhtat sakka, earenoamážit Ruošša ja
Ruoŧŧa, ja 1500-logu loahpas maiddái Dánmárku-Norga ja
Ruoŧŧa. Vearrobearramis sáhtte buot gullevaš stáhtaid fálddit
meannudit garrasit. Kalmarsoađi bokte šadde riddosápmelaččat
Divttasvuonaš 428  gitta Várjjagii Dánska-Norgga
vuollásažžan. Siseatnamis gal ain lei oktasašguovlluid
ráđđenvuohki 1429 . Buot bealálaččat dihte gal ahte oktii goitge
šaddá guovlu biđgejuvvot mearriduvvon
riikkarájiiguin. Stáhtapolitihkalaš, taktihkalaš árttaiguin
meannudedje stáhtat várrogasat rádjeguovlluin, amaset neaktit
heittohin sápmelaččaid mielas, earenoamážit nuortalaččaid mielas
ja amaset ránnástáhtaid háhtteŧ 430 . 1600- ja muhtun ráje 1700-logus
lea olu mii čájeha ahte nuortalaččat atne dán dilálašvuođa
alcceseaset ávkin.

Áiggi vuollái šattai dát rádjesajádat heavaheapmin nuortalaččaide,
earenoamážit 1900-logus.

Dat ekonomiija ja servodatorganiseren man hámi oaidnit ain ođđaset
áigge rahpaseamis juo, gal oalle muddui lei čavddis 1800-logus vuos,
ja muhtun ráje vel 1900-logus.



2.5NUORTALAČČAID SIIDAGUOVLLUT

2.5.1Siiddaid rádjegeassimiid vuođđojurdagat

Nuortalaččaid 1800-logu ja veahá 1900-logu siidarájit dáidet leahkit
oalle boarrásat - nu go Tanner dajai: dat "dáidet leahkit don doloža
rájes", "dološ oamasteami" vuođul, ja álggu dahje vuosttaš
geavaheami vuođul, jus primo occupantis (Tanner 1929: 99). Dákkar
ákkasteami gávdna ge Tanner juste siiddaid rádjegeassimis.

Rádjegeassimiin orrot vuhtii váldán meahcástan- ja
bivdodilálašvuođaid, eai ge dan boazodoalu mii muđui ovdánii sámi
guovlluin 1500-/1600-logus. Rádjegeassimiid vuođđojurddan lei ahte
čáhcerájit leat mearridan rájiid dainnalágiin ahte váldočázadat lea
juohke siidda nervus rerum ("eallinsuotna"). Dát ii leat álo
viiddiš 431  boazodoalu lunddolaš vuođđojurdda, go dat ferte vuhtii
váldit viiddis guohtuneatnamiid dárbbu. Dárbbaša sihke vuovddi ja
duoddara, johtolatgeinnodagaid, guotteteatnamiid jna. Nuortasiiddaid
rájit čuvvo luonddurájiid dakko gokko ránnážat gulahalle heajumusat
ja gos unnimusat geavahedje resurssaid ja nappo gokko unnimusat sáhtte
soahpameahttunvuođat bohciidit. Go bohciidedje soahpameahttunvuođat,
de lei siidarádji "lihkadeaddji gaskaneasmieđihuvvon 1 432  rádji" máid
siiddaid boares duopmostuollováldi sáhtii sirddašit, nu go maŋŋelis
gullat. Dát lei áibbas earaládje go máid muđui dahke sámi guovlluid
rádjesoahpameahttunvuođaiguin 1600- ja 1700-logus gos
boazosápmelaččat (johttisápmelaččat) dávjá jorahedje 1433  ránná
eatnama alcceseaset (Tanner 1929: 99-100).

Nuortalaš siiddain lei maid vejolaš boazodoalu doaimmahit, ja dan
dahke ge, muhtumat barge garrasit. Muhto deaŧalaš diehtit lea ahte
meahci rájit eai oro váldán sierra ja viiddis boazodoalu dárbbuid
vuhtii rádjebidjamis. Rádjebidjan lea boarraset go dát
boazodoallovuohki.

Dán vuoru doalahit Njávdáma olggobealde siidarájiid válddahaladettiin.

2.5.2Suonjilsiida

Suonjilsiida (suomagillii Suonikylä, ruoššagillii Songelsk) lei, nu
go namuhuvvon, áidna dan njealji siiddas mii ii lean rittus. Dat lei
Nuettjaurgáttis, vuovdeeatnamis. (Geavahan dás Nickul 1948
čállinvuogi, man vuođul muđui čielggadan Suonjilsiidda
dás. Suopma-Ruošša soahtegaskaáiggerádji manai siidda čađa
oarjjáslulás-nuorttasdavás, nu ahte birrasiid 1/4 álgo siidaguovllus
gullagođii Ruššii. Suonjilsápmelaččat mat šadde
Suomabeallái,šadde Suoma stáhtaborgárin, ja sii geat válljejedje
bissut nuorttabealde, šadde Ruošša stáhtaborgárin. Muhtumat
válljejedje johtit oarjjás, maiddái olggobeallái siidaguovllu,
omd. Báhčaveadjái. Siidda sturrodat mii Suoma beallái gárttai, lei
birrasiid 4 800 km².

Suonjilsiidda birra lea čállojuvvon 1500-logus juo dánska-norgga
gálduin ja lea gohčoduvvon Søndergield dahje Syndergield. Siida lea
maid merkejuvvon Simon von Salingen` 1601 kártii. Suoma namahus gávdno
vuosttaš geardde Bureus` 1611 kárttas (Tanner 1929. 195).

Suonjilis leat earenoamáš olu jávrrit ja jogat; Luohtojohka (Lott,
Luttojoki) oktan oalgejogaiguin lea váldosuotnan. Dat golggida
Nuettjávrái (Nuettjaur). Doppe golgá Tuollamjohka (Tuoloma)
Guoládatvutnii. Oarjelet guovlluin leat viiddis beahcevuovddit ja
buorre jeagil, nuortaleappos leat eambbo rássegiettit ja
-vuovdeguolbanat. Nu leat siiddas sihke dálve- ja geasseguohtumat
orohaga sikkobealde.

Siida lea oarjelulábealde Suoma vuovdesámi Anár 1434 siidda ránná,
oarjedavábealde oanehit gaskka Báhčaveaisiidda ránná ja davábealde
Beahcánsiidda ránná. Nuorttabealde ledje Guoládatsámit; lagamus ránnát
ledje Gieldda sápmelaččat ja daid searvvis nuortalet
sisafárrejeaddjit, nu go syrjenat (komisámit) ja samojedat (maiddai
nenetsan gohčoduvvon). Nenetsaid oarjerádji lei álggos
Mesenjohgáttis, nappo Vilgesmeara nuortadavábealde. Rádji gul gustui
formálalaččat 1545 rájes juo (Hallström 1911: 242). 1800-logu
loahpas ledje unnit joavkkut fárren oarjjás Kandalaks- ja
Imandraguovlluide.

Nenetsat orrot oallugat álgán guođoheaddjin viidáneaddji syrjenaide
geat maid johte oarjjás 1800-logu loahpas, eret Pechoraguovllus, várra
boazodávddaid ja nákkisvuođa geažil. Sii besse bisánit guovlluide
Lovoserska buohta. Syrjenat ásse fásta ja barge eanadoaluin lassin
boazodollui, muhto boazodoalu dáfus sii manne viidát. Sis gul leat
leamaš 5 000 bohcco maiguin johte ja boazolohku lassánii sakka
(Hallström 1911: 242-244). Gaskamearalaččat leat juohke syrjena
ruovttudoalus olu eambbo bohccot go Ruošša-sámi
ruovttudoaluin. Ruošša gálduid mielde oaivvilda Hallström ahte
1889:s ledje gaskamearálaččat 30 bohcco juohke Ruošša-sámi
ruovttudoalus (vaikko 50-200 heakka lei dábálaš) 80 bohcco ektui
juohke syrjena ruovttudoalus (Hallström 1911-246).

Suonjilsápmelaččain ii oro leamaš nu olu dahkamuš eará
nuortalašjoavkkuiguin, vaikko eai lean makkárge čáhcejeahkki
rájit. Nickul` oaivila mielde lei nu sihke danin go sis eai lean nu
olu oktasaš ekonomalaš beroštumit ja go čáhcervvájiid geažil ii
lean geasset nu álki gulahallat. Suonjilsápmelaččat orro eanas
dálvvi ovttahatsajis dálvesiiddas (Nickul 1948: 13).

1938:s ledje siiddas 30 doalu dahje bearraša (Nickul geavaha goappaš
doahpagiid). Orohat lei juhkkojuvvon 30 siidii, juohke bearrašii
sierra geavahanguovlu. Nickul lea bienasta bitnii 1435  válddahallan
juohke bearraša jahkodatjoru ja johtinmálle nu movt dat lei 1938:s;
málle dáidá seilon doloža rájes juo oalle muddui.

Dálvesiida (Talvsijd) lei siidda váldoássanbáiki ja bearrašiid
deaivvadanbáiki. Doppe dolle skuvlla ja
diggečoakkániid. Dálveorohagas ledje juovllaid ovddabealde gitta
cuoŋománu lohppii. Dalle johttájedje bearrašat giđđaorohahkii gos
orro maŋŋelii guotteha miessemánus. Dasto johte ealuin
giđasgeasseorohahkii mii lei buori guollejargáttis ja
rásseguohtuneatnamis. Oaláš geasseorohahkii johte geassemánus, ja dat
lei dábálaččat stuora jávregáttis. Doppe orui bearaš gitta
čakčamánnui go jođii vuosttaš čakčaeatnamii, máid ledje
guođđán golggotmánu go johte eará čakčaeatnamiidda, mat ledje maid
giđđaorohahkan. Siidda jávrebivdu lei várra seammalágan go eará
Ruošša sámiid bivdu. Siseatnanguoli riibadedje 1436  dábálaččat
goikademiin, seammaládje go rittus goikadedje mearaguoli -
Murmánskarittu "recepta" mielde goikadedje maid guoleoivviid
(Hallström 1911: 250). Čakčaorohagas orro juovllaide goas bearrašat
čoahkkanedje dálveorohahki (Vorrenis lea maid čoahkkáigeassu Nickul
girjjis, Vorren Aarsethas 1989: 29).

Oba nuortalaš guovllus lea seammá organiseren go dás oaidnit
resurssagevaheami ja jahkodatjoru oktavuođas. Jagi áigodagaid barge
olbmot bearaš- dahje ruovttudoallodásis dahje eará organiserejuvvon
joavkkuin; omd. manne dievddut fárrolaga goddebivdui, muhtomin fas
manne moadde bearraša/ruovttudoalu fárrolaga, ja loahpalaččat -
dálveorohagas - ledje buohkat čoahkis. Dákkar heivehanmunni 1437  lei
maid máŋgga eará meahcástan- ja bivdoservodagas. Dakkár
teoridoahpagat máid sosiálantropologat leat ráhkadan joavkkuide, leat
task group unnimus jovkui, local band nuppi dási jovkui ja regional
band oppalaš jovkui, dán olis olles orohahkii (vrd. Odner 1992:
75-76).

1938:s lei ain guollebivdu siidda váldoealáhussan. Sii bivde
cuoŋománus/miessemánus skábmamánnui/juovlamánnui. Sis ledje maid
veahá gusat ja sávzzat dalle, ja bivdu váikkuhii ain olu
ekonomiijii. Ovdal lei maid helbmobivdu mearas leamaš oalle
mávssolaš (Storå 1989: 19-20).

Ovtta ládje gal lei 1800-logu loahpas ja 1900-álggus leamaš garra
viidáneapmi, namalassii boazodoalu dáfus. Go 1. máilmmesoahti buollái,
de ledje 8-10 000 bohcco. Dovdui čielgasit ahte boazodoalu ledje
olggobeale váikkuheaddjit váikkuhan. Oktan Báhčaveaji boazodolliiguin
ledje sii ásahan boazodoallosearvvi man suopmelaš jođihii. Sii válde
atnui Suoma bargovugiid, ee. huksejedje čuoikasuodjalanvistti ja
iešguđetlágan gárddiid, mat siiddas eai lean leamaš ovdal. Geresii
lei boahtán gilvaleaddji, syrjena sanreahka.

Boazolohku lei lassánan 1. máilmmesoađi rájes. 1938:s lei ovtta
bearrašis 1000 eallu, mii lei liige stuorimus bearašeallu. Nubbin
stuorimus eallu lei 500 birrasiid. Golmma eará bearrašis ledje
guđesge badjel 200 bohcco ja viđa eará bearrašis eambbo go
100. Visot bearrašiid gaskamearri lei birrasiid 130 bohcco (Nickul
1948: 66).

Goddebivdu lei vel oalle mávssolaš 1900-logu álggus Ruošša sámiid
oppalaš ekonomiijii. 1908:s ja 1910:s doaimmahii Gustav Hallström
guovlludutkamiid Ruošša-sámi siiddain. Su muitaleaddjit dihte
muitalit bárraha goddebivddu ain vaikko goddelohku lei sakka unnon ja
dál dušše ledje "oalle olu" vel Imandra birrasiin ja
duottarguovlluin oarjjás, nappo Suonjilsiidda guvlui. Sii bivde nu
movt dološ áigge, golggotmánu ja giđasdálvve. Bivddáhaslogu dáfus
muitalii Hallström bivdoolbmá gii akto lei báhčán 30 gotti ovtta
jagis, nuppi olbmá vehkiin vel dasa lassin 20 gotti (Hallström 1911:
252-253).

Nu go ovdal juo namuhuvvon, de lei 1938 maŋimus "dábálaš" jahki
Suonjilsiidda guovdu. Muhto Nickul` dárkilis iskamat siidda eallimis
dan jagi čájehit ahte Suonjilsápmelaččain lei buore muddui ain
eallime sin árbevirolaš kulruvra. Seammá oažžu maid dadjat
árbevirolaš ásahusaid birra dás máŋŋelis.

Suonjilsiidda davit guovlu lei rievdadanmuni guovlu, muhtun lágan
oktasaš guovlu - merjiennam - gos Beahcánsápmelaččat ledje
davviránnát. Árbejuvvon šiehtadusaid mielde sáhtte
Beahcánsápmelaččat čakčat bivdit guoli merjiennam jávrriin jus sin
iežaset siiddas lei heajos dilli, go Suonjilsápmelaččat fas besse
geasset bivdit guoli Beahcánsiiddas. Siidda lulágeahčen maid ledje
sullásaš ortnegat ránnáiguin (Nickul 1977: 2-3).

2. máilmmesoahti gárttai issoras dáhpáhussan Suonjilsiidii. Guovlu
2. šattai iešguđetge soahteveagaid soahtešilljun ja eaiggátkeahtes
2. eanamin. Suoma borgárat go ledje, šadde eanas rávis dievddut
2. searvat Suoma soahtevehkii Dálvesoađis juo (muhtumat ledje juo
2. soahtan Ruošša cára soahteveagas 1. máilmmesoađis). Olbmot
2. báhtaredje Supmii, guovtti oasis, 1939:s ja 1944:s. 1945
2. ráfišiehtadusain fertii Suopma addit Ruššii olles dan guovllu
2. mii Suonjilii lei gullan, dasa lassin olles Beahcánsiidda ja
2. Báhčaveaisiidda "Suoma" oasi. Suonjilsápmelaččat ožžo, nu go
2. juo leat gullan, guovllu Čeavetjávrri lahka, Anárjávrri
2. nuortadavábealde, gosa johte cuoŋománus 1949. Suoma stáhta lei
2. ceggen gárvves viesuid gosa besse fárret (Ingold 1976: 5, Nickul
2. 1977: 56.

2.5.3Beahcánsiida

Suonjilsiidda davviránnás, Beahcánsiiddas, lei orohat
Beahcánjohgáttis; orohat lei birra čázadaga. Lei seakka, guhkes
guovlu. Beahcámis gal ledje mearariggodagat máid besse hálddašit, mat
Suonjilsiiddas eai lean. Nuortarádji manai Muetkeduoddara mielde
Beahcánjoga ja Valesjohráigge Fiskarhalvøya 1438  duohkai ja das njuolga
nuorttasdavás rastá Fiskarhalvøya 1439 .  Suoma ja Ruošša
soahtegaskaáigge rádjegeassin lei dagahan ahte Beahcánsápmelaččat
masse Fiskarhalvøya 1440 . Nuortaránnán lei Guoládatsámisiidda Muetke
dahje Gielda. Siidii gulai maid Vuorjánjoh 1441 njálbmi oarjeguovllus
riddogáttis. Lulás manai siidarádji gaskal Beahcána ja Báhčaveaji
duoddariid ja várregilggaid mielde mii maid lea Báhčavaijoga
rádji. Siiddat sirddašedje ieža ráji veahá áiggi mielde (Tanner
1929: 87 ff.).

Boarráset dánska-norgga gálduin gohčoduvvojit Beahcánsápmelaččat
maid "Peisens finner" (Peisena sápmelaččat). (Peisen lea Petsjenga
boarráset dánska dadjanvuogi mielde) Sin gohčodedje maid "Karlgams
finner" (Karlgamsápmelažžan) (Karlsgammen lei boarráset namahus
Fiskarhalvøya 1442  olggumus guvlui, Kegora buohta, gos
Beahcánsápmelaččain ledje guollegoađit). Sin dovde olggobeale
olbmot bures go bivde rittus ja go gávppašedje
Kegormárkaniin. Beahcánsápmelaččat ledje árvvusge daid "Lappians"
searvvis maid birra Stephen Burrough čállá maŋŋel go finai
Kegormárkaniin 1557:s. Sii vuvde guoli ja lonuhedje alcceseaset
ee. alitvv, ruoná ja rukses bivttasdiŋggáid (Hakluyt 1589/1965 I:
294).

Beahcánsápmelaččaid dálvesiidda (Peahccamsit Tannera čállinvuogis)
gohčodedje ruoššat Moskovan. Dat lei Beahcánjoga oarjegáttis
birrasiid beanagullama eret joganjálmmis ja sulli beanagullanbeali
badjelis ođđasishuksejuvvon Beahcánklostera, "Bajit
klostera". Tanner ii loga báljo gávdnot buoret "bealle-johttiolbmuid
dálveorohaga" (Tanner 1929: 163, čuovvovaš lea maid Tannera: 161
ff. mielde). Doppe lei vuovdi ja buorit boazoguohtumat. Seammaládje go
Suonjilis, johte iešguđet bearrašat dálveorohahkii juovllaid
ovdalaš. Dálvesiiddas "hávskohalle ovttas"; buriid ja lagas
guohtumiid geažil lei olu friddjavuohta go eai dárbbašan čađat
guođohit. Kloster (ođđasishuksejuvvon) mii lei das lahka, dagahii
maid oadjebasvuođa (Tanner 1929: 167).

Njukčamánu/cuoŋománu molsašumis johte Beahcánsápmelaččat
dálveorohagas mearragáddái guoli bivdit. 1600-logus juo gullat
"Peisena sápmelaččaid" guollebivddu birra ja Fiskarhalvøya 1443 
guollesajiid birra. Mearragáttis lei juohke bearrašis iežas dállu ja
iežaset áittit. Sii johte bohccuiguin Fiskarhalvøyai 1444 
geasseorohahkii, gos guottehedje. Johtima vuolde lonuhedje
dálvebiergasiid eret ja válde geassebiergasiid Jiernnis (Nurmensätti,
Nordmanset). Smávva, gorrojuvvon fatnasiiguin doaimmahedje dábálaš
mearrabivddu, ja manne oarjjás Vuorjánjohkii (Vuerjemjohka), gos bivde
luosaid maid ja Áinnesulluide 1445 . Nissonolbmot ja mánát gesse nuohti
gáddeguoraid (kessem`nuett). Go oaláš guollebivdu nogai suoidnemánu,
de čoahkkanedje bearrašat. Boarráset áigge lei dalle márkanáigi;
luosa jođihedje dábálaččat Guoládatgávpogii. 1700-logu rájes, go
klostersierralobiŧ 446  heaittihuvvojedje, lei Beahcánsápmelaččain
measta aktovuoigatvuohta luossabivdui.

Borgemánu gaskkamuttos čohkkejedje ealu ja johttájedje badjosiidda
čakčaorohagaide mat ledje buriid guollejárgáttiin. Juohke bearrašis
lei sierra guollebáiki, Tanner` áigge olbmo muittus ledje 1-4
bearraša juohke jávregáttis, oktiibuot 12-13 bearraša (bearrašiid
lohku lei dássedit sullii seammaládje 1700-logu gaskkamutto
rájes). Čakčaorohat lei juhkkojuvvon guovttesadjái, lulimus
jávregáttiin ledje maŋŋičakčaorohagat. 1800-logu nuppi oasis ledje
measta heaitán geavaheames lulimus čakčaorohagaid.

Beahcánsápmelaččaid boazodoalu birra leat olu unnit dieđut go
Suonjilsápmelaččaid boazodoalu birra. Tannera áigge árbevieruid
mielde eai galgga guđege bearrašis leamaš badjel 300
eallu. 1820-jagiin lei vuosttaš stuora heajos servodatdilálašvuohta
Beahcánsiiddas ja dat lei ge boazodoalu oktavuođas.

Dalle johtigohte boazosápmelaččat (duottarsápmelaččat) guovlluide
duođas, ja dat álggii juo 1700-logus. Dalle johte muhtun Norgga
boazosámibearrašat vel nuortalii, nappo nuortalaččaid siiddaid
čađa ja rastá sin rájiid (Tanner 1929: 72 ff.). Boazosápmelaččain
lea leamaš 6- 10 000 eallu. Dát čuzii garrasit
Beahcánsápmelaččaide. Sii fertejedje guođohišgoahtit garraseappot,
ja ádjánedje dainna eaige astan eará deaŧalaš doaimmaiguin nu olu
bargat, omd. guoli bivdit. Muhtomin bálkáhedje geafes Norggabeale
riddosápmelaččaid reaŋgan vai ieža aste guoli bivdit. Muhto lei
lossa riidu. Nuortalaččat maste boazosápmelaččaide - ja mađi
bozolaččabut boazosápmelaččat šadde, dađi eambbo boazohuvve
nuortalaččat. Geavai vel nu ahte boazosápmelaččat geahččagohte
nuortalaččaid čorragaččaid muhtun áiggiid (Tanner 1929: 177).

Šattai váddáset boazodoallu Beahcánguovllu koloniserema
maŋŋel. Koloniseren álggii 1800-logu gaskkamuttos. Álggos ledje
suopmelaččat, dasto ruoššat, karelat ja dáččat kolonisereme. Dát
lei Beahcánsápmelaččaid nuppi heajosáigge álgu. Go heite
bohccuiguin, de váikkuhii dát máŋgga ládje. Ee. šattai váddáset
johtit čakčat go eai lean bohccot nu olu. Áhpebivdu maid
gáržžiduvvui dalle, muhto dasa ledje eará árttat. Ođđa
Beahcánkloster gáibidii klosterii sierraovdamuniid ja luossabáikkiid,
nu go vuosttaš klostera áigge ledje leamaš. Sii ožžo maid dáid,
dan ovdii go muŋkkat válde badjelasaset Beahcánsápmelaččaide addit
girkobálválusaid. Gávpeguovddážiid ásaheapmi dán guovllus, maiddai
Norgga gávpeguovddážiid ásaheapmi, dagahii vel eambbo ahte
nuortalaččat gáide árbevirolaš eallinlágis márkanekonomalaš
heiveheami guvlui.

Goalmmát heajosáigi álggahuvvui 1. máilmmesođiin ja lei alimusas
Dorpat-ráfi áigge. Čieža Beahcánsápmelačča gohččojuvvojedje
soahtái, golmmas eai máhccan šat ruoktot; siiddas ledje 76
olbmo. Maŋŋel soađi boatkanedje olu ovdalaš čanastagat,
earenoamážit Ruššii. Beahcánsápmelaččat šadde Suoma
stáhtaborgárat. Iešguđet doaimmaid bokte ja "Petsamobolaget"
(Beahcánsearvvi) bokte veahkehedje sápmelaččaid. Geahččaledje fas
álggahit boazodoalu. Muhto ođđa riikkarádji lei ludden áibbas
dárbbašlaš geasseorohaga Fiskarhalvøyaš 447 . Eai gávdnon
molssaeavttut gokčat vahága. Siida lei oalát bieđganeame Tannera
áigge. 2. máilmmesođiin nogai árbmu. Beahcán šattai maid
soahtešilljun, seammaládje go Suonjilsápmelaččaid guovlu. Sii
šadde maid báhtarit guovtte geardde, nu go sin lulliránnát.

Soađi maŋŋel háliidedje vuorraset olbmot fárret ruovttoluotta, nu
go daddjo raporttas Suoma nášunalčoahkkimii: "Sin stuorimus
sávaldat lea fas eallit friddjan dan guovllus mii juhkkojuvvui
Dorpat-ráfis". Nuorat baicca eai háliidan máhccat dohko; orro nu
eahpeoadjebas dilálašvuođat ja boahtteáigi. Sii balle njuolgut ahte
guovllus ledje láddagas miinnat ja granáhtat. Loahpalaččat ožžo
sii, oktan báhtaran Beahcánsápmelaččaiguin, guovllu boares
"Jieknamearageinnodaga" buohta Beahcánii, gaskal Avvila 1448  ja Nellima
Anárjávrri nuortalulálbealde, nappo oalle lahka Čeavetjávrri (Ingold
1976: 5-6, Nickul 1977: 56). Muhtumat sis ja sin maŋisbohttiin ásset
ain doppe.


2.5.4Báhčaveaisiida

Báhčaveaisiidda váldočázadat lei dieđusge Báhčaveaieatnu oktan
oalgejogaiguin ja jávrriiguin. Lulli- ja nuortaránnáid rájit leat
čilgejuvvon ovdalis. Anársiidda rádji lei čáhcerádji váris
Rissnjunni sullii dakko gokko dálá riikkarádji nai lea, muhto
rasttidii Báhčaveaieanu bajit oasi Nautsi buohta. Mearragáttis manai
nuorta siidarádji Vuoddasvakke (Vouddasváhki) oarjjabealde, dárogillii
Sandhavn dahje Pasvik havn, mii lea gaskal Ruovdavuona oarjin ja
Vuorjánjoga nuortan. Oarjjabealde lei siiddarádji lulimusas Anársiidda
guvlui, davvelis lei Njávdámis ja Báhčaveajis oktasaš rádji gitta
Várjjatvutnii, gokko rádji manai Báhčaveaivuona oarjjabealde nu ahte
Báhčaveaisápmelaččat ožžo Sállana 1449  nuorttabeali, Dálmmáha ja
Reainnáha. Nappo lei sis measta olles Báhčaveaieatnu ja gáhčahagat
vutnii Várjjatvuona guvlui.

Boarráseamos dánska-norgga gáldut gohčodit báhčaveaisápmelaččaid
guovllu Pasvig bye ja sápmelaččaid Pasvig finner. Vuosttaš
oktavuohta dáččaiguin lei várra Várjjatvuonas Báhčaveaihámmanis
giđđaguollebivddus.

Báhčaveaisápmelaččaid ássanbáikkiid ja johttinmálliid ovdal 1826
eai leat bienasta bitnii gávnnahan. Ii dáidde vejolaš dahkat dan
čálalaš dieđuid vuođul ja dál lea juo maŋŋit geavahit
njálmmálaš árbevirolaš gálduid.

Dálvesiidda sirde máŋgii, maŋŋel siidadikki (norraz, sobbar
(soppar)) čoahkkimiid. Dálvesiida gos Keilhau finai 1827:s, lei
báhčaveaisápmelaččaid maŋimus dálveorohat Norgga bealde
ráji. Ássanbáikái manadettiin oinnii son maid muhtun boares
dálveorohaga. Dat boares, ávdin ássanbáiki ii sáhte leamaš nu guhkkin
eret Svanviikkaš 450 , várra Skoltevann 1 451 -gáttis (Vorren 1979:
62). Ássanbáiki máid Keilhau gávnnai, gal lei anus, sullii guokte
diimmu vázzima duohken Salmijärvis, muhtun báikkis máid
Báhčaveaisápmelaččat gohčodedje Nakkejaursit ja gos leat gávdnon
kapeallabázahusat. Báhčaveaji dálvesiiddas lea gul leamaš kapealla
Trifona beivviid rájes. Orohagas soitet maid leamaš máŋga
dálvesiidda oktanis (Tanner 1929: 107). Boaldámušdábuheapmi ja
boazoguohtun mearridedje sajádaga ja johtolaga.

Gávdnojit maid dieđut dálvesiidda Seckasit birra Seckajohgáttis
(suomagillii Pikko Kolosjoki) moadde kilomehtera davábealde
Kauluntunturi (sullii 1880), Mualkk`jaursit Markkinajärvi buohta
guokte kilomehtera nuorttabealde Salmijärvi (1870-logus) ja muhtun
eará dálveássanbáikkit. Markkinajärvi orru leamaš siidda oktasaš
dálvesiida jahkečuođimolsumis; dan gohčodedje ge maid Bajit
Skoaltasiidan (Wessel 1902/ 1979: 38). Maŋimus dálvesiida ovdal go
siidda oalát bávkaledje 1920 birrasiid, lei Cuonni`jokksit, Ruošša
Pasrjetsk (Tanner 1929: 105). Dán ássanbáikki válddahalai ja mihtidii
Vilkuna 1927:s (vrd. Vilkuna govvosa Andresen 1989: 123). Dálvesiiddas
ledje maid oalle nanu dimbbarviesut, nu go dain eará siiddain. Ledje
viesut juohke bearrašii, muhtumiin maid fulkkiide ja bálvváide, ja
dasa lassin ledje muhtun áittit. Dálvesiida lei dego unná
čoahkkebáikkáš. Dálvesiiddas Báhčaveajis lei skuvla ja eará
bálvalusat, nu go eará siiddaid dálvesiiddain. (Dát ja čuovvovaš lea
earenoamážit Tanner 1929: 103 ff. vuođul).

Bearrašat čoahkkanedje dávjá maŋŋel Báhčaveaidálvesiidii go
nuorta ja lulli ránnásiiddat, jur juovlamánu loahpas dahje
ođđajagemánu álggus. Ođđajagemánu 6. beaivvi berrejedje buohkat
searvat "čáhceburessivdnidanbeaivái" (cad`res`bæive). Báhčaveajis
maid ledje dálvet eanemus sosiála oktavuođat obanassiige jagis; dalle
ledje ráđđádallamat, sosiála deaivvadeamit, stoagus ja maid dánsa,
lohpadaddamat ja heajat; náittusvihaheapmi galggai árbevieru mielde
ovdal beassážiid.

Beassážiid basuhedje ávžegáttis, Boris ja Gleb kapealla lahka (Boris
Gleb), mii ceggejuvvui vuosttaš miššunáigge (1800-loahpas
ceggejedje ođđa girku). Nu go diehtit, de lea kapeallbáiki
Báhčaveaieanu Norgga bealde, dego sierra unna stáhtaš eará stáhta
siskkobealde 1452 . Dán báikki atne dego Ruošša bassi eatnama
oassin. Boris ja Gleb leigga Ruošša-ortodoksa árbevierus sullásaš
dásis go Bassi Olav. Kapealla birra ceggejuvvui maid
Báhčaveaisápmelaččaid árragiđasiida, jur Geavgŋá goržegáddái
máid ain gohčodit Skoltefossen:n dárogillii (Keunjes (Geaunnis),
suomagillii Köngäs). (Vilguna sárggui maid nuortalašsiidda Boris Gleb
1927:s; govva Andresen 1989: 136). Doppe ledje Báhčaveaisápmelaččat
beassážiid ovddabealde gitta dassážii go jiekŋa manai eanus ja
vuonas ii lean šat jiekŋa. Geavŋŋás sii divodedje
guollebivdoneavvuid ja fatnasiid; dohko rádje maid dálvegálvvu
čakčii.

Dološ áigge lei giđasdálvi maid goddebivddu áigi, cuoŋun. Dan
muitala Rathke go lei fitnan Boris Glebas cuoŋománu 1802. Nuorra
dievddut ledje mannan fárrolaga Njávdáma bivdoolbmáiguin "Davvivárrái"
("Nordfjellet") (Rathke 1899/1981). Lovvjes bohccuid maid fertejedje
guođohit ovdal go johttájedje mearariikkii. Siiddas ledje doloža
rájes veahá sávzzat, muhto gusat ledje easkka birrasiid 1860 maŋŋel,
go vuosttaš geardde ledje gusat ovttage bearrašis. Gussadoallu ii
šaddan dábálažžan siiddas.

Árbevieru mielde ledje Báhčaveaisápmelaččain 12 luossabáikki
Báhčaveaivuonas ja Ruovdavuonas. Guollebáikkiide manadettiin manne
Trifonbáktelanja meaddel Báhčaveaieanunjálmmis, gos gudnijahtte bassi
gova 1453 . Sin fásta luossabáikkit ledje vuonaid siste bistevaš
geasseássanbáikki ja darfegođiid lahka. Doppe orro nissonolbmot,
boares olbmot ja mánát ja gohkkejedje luossafirpmiid. Nikolajmeassuid
(miessemánu 9. b. birrasiid) lávejedje goddigoahtit
guliid. (Bivdoteknologiija ja guollebáikkiid birra, gč. omd. Andresen
1989: 75 ff.).

Nuorat ja rávis dievddut manne guolleguovddážiidda áhpeliidda bivdit,
earenoamážit áhpedorski. Sandhavn 1 454  ja Dálmmát (Talme) ledje
váldoguovddážat. Sandhavnaš 455  lei ovdal leamaš muhtun muddui
seammá doaibma go Boris Gleb; doppe lei kapealla, skuvla jna. Doppe
fitne dássedit Várjjatvuona davábeale gávpeolbmát ja Ruošša
gávpeolbmát, pomorat. 1700-logus bohte pomorat Báhčaveaivutnii maid,
gos oste sallihiid nuortalaččain (Schnitler I:
349). Báhčaveaivuonas lei olu sallit, mii muđui lei unnán
geavahuvvon resurssa Finnmárkkus. Áhpebivdu nogai dábálaččat
Iljabeaivve, suoidnemánu 20. b. Borgemánu 1. b. lávejedje doallat
diggečoahkkima - sobbara dahje norraza - Boris Glebas. Jus lei
earenoamáš buorre guollebivdu, de sáhtte fas bivdit oanehaš maŋŋel
diggečoahkkima.

Iljabeaivve gal ledje bearrašat dábálaččat fas čoahkkanan Boris
Glebii, gos ledje dušše moadde vahku. Daid vahkuid bivde luosa
Geavgŋá vuolde. 1910 birrasiid gávnnahii Hallström ahte doppe lea
buorre bivdu ja ahte dienas lei siidda, "byen Pasräka", oktasaš
dienas. Lei maid dáhpáhuvvan ahte nuortalaččat ovttasráđiid
mearridedje láigohit goržži ja luossabivddu earáide, nu go 1883:s
(eŋgelasolbmuide) ja 1908:s (A/S Sydvarangerii). Dienas šattai
siidda oktasaš dienasin (Hallström 1911: 247-248).

Borgemánu loahpas fas johte siseatnamii iešguđet čakčaorohagaide,
nu go diehtit lulli ja nuortasiiddat maid dahke. Okta oahppáseamos
nuortalaš hávdebáikkiin lea čakčaorohatguovllus, Vaggetem 1456 
buohta, lagamusas Cievvesullo 1457  (Cievve`suel (-soulu)) gos Feodotov
ja Titiv bearrašat orro johtima maŋimus gaskkain. Hávdebáiki lei
Gravholmeniš 458 , nuortalaš gillii Todd`suel. Báhčaveaieanu
dulvadanáigumušaid oktavuođas iske arkeologat doppe 1950-jagiid
loahpas. Povl Simonsen jođihii barggu. Sii gávdne 31 hávddi,
beaivádeapmi fátmmasta áigodaga 1500-logus gitta 1900-lohkui. Báikki
árbevieruid mielde muitaluvvo maŋimus hávdádeapmi leamaš nu easkka
go 1925:s. Todd`suel gávdnamat leat leamaš deaŧalaččat ođđaset
dutkamiin nuortalaččaid hávdevieruid birra ja movt sii atne jápmima
ja eallima maŋŋel jápmima (vrd. Simonsen 1959 I: 47-48, Simonsen
1959 II: 23-24, Storå 1971: 135-158).

Árra čavčča rátkkašedje. Buot čájeha ahte Báhčaveaisápmelaččat
barge oalle ole boazodoaluin: "...golbmalohjagi dás ovdal vel barge
Báhčaveaisiiddas oba buori vuogi mielde boazodoalu" (Tanner: 1929
135).

Nu go muđui nuortalaš siiddain, de lea váttis diehtit boazologu
juste. Tannera 1920  muitaleddjiid mielde lea boazodoallu leamaš
bajimusas 1867 birrasiid go ledje "eambbo go" 2 000 "rávis
bohcco". Dalle ledje siiddas birrasiid 20 bearraša. Dán mielde leat
juohke bearrašis gaskamearálaččat leamaš sullii 100 rávis
vvvbohcco. Muhto bearrašiid boazolohku gal dieđusge ii lean
okta. Eanemus mii ovttage bearrašis lea leamaš, lea measta 1000
heagga. Dakka maŋŋel jahkečuođimolsuma doaimmahii dáčča
etnográfa guovlludutkamiid siiddas. Dalle lei ain oalle olu
boazodoallu. Máŋgga bearrašis ledje 100-200 bohcco. Ovtta bearrašis
ledje nu easkka go 1910:s birrasiid 500 bohcco (Solberg 1913:
nr. 490). 1920 rádjái gal unnui eallu nu olu ahte 1926:s eai lean go
birrasiid 500 bohcco (Tanner 1929: 134, 152). Lea áibbas čielggas
ahte 1. máilmmesoađi soahtedilli ja áigi maŋŋel soađi unnidii
ealuid sakka, dáppe nu go eará siiddain.

Ođđaset áigge bivde dávjá Báhčaveaisápmelaččaid geahččat
fástaássiid bohccuid. Sii oainnat ledje oahppan boazobargit ja ledje
rehálaš ja luohtehahtti boazogeahččit (viesu luhtte boazodoallu,
vrd. 3.10 maŋŋelis). Mátta-Várjjaga fástaássit gul háliidedje
bohccuideaset nuortalaččaid gehččui ovdalii go Norgga
boazosápmelaččaid gehččui (Solem 1933/1970: 197, Helland II 1906:
160). Sullii seammaládje dahke Njávdámis, nu go gullat maŋŋel
(3.10). Jahkečuođimolsuma birrasiid mákse fástaássit
Báhčaveaisápmelaččaide 2 kr juohke hearggi ovddas máid ieža ledje
luoitán veaiddalassii geassái, ja máid nuortalaččat dasto válde
gitta ja dolvo fásta ássiide (Wessel 1902/1979: 55-56).

Báhčaveaisápmelaččaiguin manai seammasullásaččat go daid eará
siiddaid sápmelaččaiguin máid leat juo gullan, gos dihto áššit
vurrolaga čuhce kultuvrii ja servodatortnegiidda - sisafárren ja
kolonisašuvdna, duottarsámiid boazodoallu beroškeahttá siidarájiin,
stáhtapolitihkka ja soahti. Boazodoallu ja guollebivdu ledje ovttas
ekonomiija vuođđogeađgin - dat ledje ovtta deaŧalaččat (Tanner
1929: 152). Earenoamážit 1800-logu maŋit oasis šadde goappeš
doaimmat váddáseabbon.

Ruošša ja Norgga 1826 rádješiehtadusas juo vuohttit makkár
jurdagiid stáhtaberoštumiid ja resurssaid dáfus galge
deattuhuvvot. Norga dajai ahte Mátta-Várjjagis ledje nu buorit
eanandoallo- ja dimbbarčuohppanvejolašvuođat, ja lei "vejolaš ahte
Stáhtakássii maid boahtá oalle olu Dienas" (Andresen 1989: 42). Norgga
šiehtadallit eai orron atnime guovllu makkárge sierra dilálašvuođas
nuortalaččaid árbevirolaš geavaheami geažil. Atne baicca ahte
oktasašguovlu galggai gullagoahtit Norgii ja ahte doppe galge "seammá
njuolggadusat go muđui fylkkas" (Tønnesen 1972/79: 122). Muhto
Ruošša šiehtadallit ja báikkálaš eiseválddit gal bealuštedje
nuortalaččaid.

Boađusin šattai ahte rádjesoahpamuša 5. artihkkalii čállojuvvui
ahte bearrašiin mat rádjeguovllus ásse, nappo nuortalaččain, lei
riekti "ássat ain dálá Ruovttus, dahje fárret nuppi Fámu Guovllu
siskkobeallái". Fárrenáigemearri lei golbma jagi. Friddja
oskkudoaimmaheami lohpi čállojuvvui 6. artihkkalii; ožžo
girkostallat beroškeahttá rájiin. 7. artihkkalis earuhuvvojedje
čielgasit rádjeguovllu ovdalaš ássit ja sii geat áigot sisafárret
maŋŋel rádjesoabadallama. Ovdalaš ássiin galggai molsašumi
áigodagas, 6 jagi badjel, riekti friddja vánddardit ráji rastá guoli
bivdit ja meahcástit, "nu go dássážii,...". Ođđa ássit gal galge
bissut "daid Rájiid siskkobealde Guovllus mii Boahttevuođas gullá dan
Fápmui man Vuollásaččat sii leat, eai ge galgga guđege dáfus Oasi
oažžut dan Rievttis mii dáid Guovlluid Álgoássiin lea bivdit ja
meahcástit nuppi Fámu Guovllu siskkobealde". 8. artihkkalis
garžžiduvvo guovllugeavaheapmi ja johtin. Dás daddjo namalassii ahte
galggai šaddat gielddusin "Norgga ja Ruošša Sápmelaččaide" johtit
bohccuiguin ja eará elliiguin ráji rastá ja "guođohit Bohccuid
Guovllus mii ii leat šat sin Oktasaš Guovlu" (Norges traktater
1661-1966, bd. I: 10). Maŋimus cealkka čájeha ahte eiseválddit
dohkkehedje ahte ovdal lei guovlu nuortalaččaid oktasaš
guovlu. Eiseválddit orro oaivvildeame ahte rádjesoahpamuš loahpahii
dán eaiggátvuođa. Lea muđui eahpečielggas máid šiehtadallit leat
oaivvildan doahpagiin "gullat sidjiide oktasaččat". Ruošša ja
Ruoŧŧa-Norgga šiehtadallit dáide guovtteládje ipmirdan
eaiggáduššandoahpaga, dan erohusa vuođul movt oarjin ja nuortan
atne doahpaga.

Boazojohtingielddus rájiid rastá dáiddii guoskan vuosttažettiin
Norgga viiddis boazosámijohtimiidda ii ge nuortalaččaid unnit ealuid
johtimiidda. Doloža rájes ledje nuortalaččat johtán ealuideasetguin
mearragáddái geasset ja deaŧalaččamus geasseorohat lei Dálmmát
(Schnitler I: 335). Sii johte ealuiguin maŋŋel 1826
maid. Šiehtadussii galggai vel loahpalaš rádješiehtadus
(vrd. Andresn 1989: 40-41).

Astri Andresen lea čájehan ahte nuortalaččat eai atnán
rádješiehtadusa buorren ja ohce doarjaga Ruošša bealde. Čuovvovaš
jagiid dorjo ge Ruošša eiseválddit sin dološ vuoigatvuođa
gáibádusaid, maiddái boazojohtimiid. 1834 Protokolla bođii
rádjesoahpámuša maŋŋel. Protokolla heaittihii rádjesoahpamuša
7. artihkkala. Muhto Báhčaveaisápmelaččaid Norgga beale
vuoigatvuođat sihkkarastojuvvojedje buoremuddui, go doalahedje
mearaluossabivdorievtti Báhčaveaivuonas ja Ruovdavuonas, vaikko ieža
válljejedje šaddat Ruošša stáhtaborgárin (Andresen 1989: 47 ff.).

Vaikko 1834-protokolla ferte atnit árbevirolaš vuoigatvuođaid
formálalaš dohkkeheapmin, de lei oba rádješiehtadeapmi guovtti
gáržžesáigge álgun. Báhčaveaisápmelaččat gulle dál guovtti
riikkii; sii fertejedje rasttidit ráji jođidettin. Dáččat ja
suopmelaččat koloniserejedje jođánit viiddis osiid Norgga beale
dološ siidaguovllus (vrd. Wikan 1980, Lunde 1979: 116
ff). Eanandoallu, dálloboazodoallu, dimbbardoaimmat, Norgga
mearaluossabivdu, Báhčaveaji goržefámu geavahanjurdagat, A/S
Sydvarangera ruvkedoaimma álggaheapmi - buot ledje árbevirolaš
resurssageavaheami ja jahkodatjohtolagaid garžžideapmin. Dan áigge
lei maid boazosuolavuohta dábálaš ja lassánii maid (vrd. Tanner 1929:
134). Norgga bealde rahče gávdnat liibba gáržžidit
mearaluossabivddu, áiggi mielde loahpaheami jurdagiin. 1899:s
vuođđudedje Norgga-Ruošša lávdegotti, Báhčaveailávdegotti,
maiddái gohčoduvvon "Skoaltalávdegoddin", mii galggai
guollebivdovuoigatvuođaid árvvoštallat (Andresen 1989: 101
ff.). Norgga áirasat, main ámtamánni Truls Graff lei nubbi, oaččui
čiegus gohččuma mii ee. bággii sin čuoččuhit ruoššaide ahte
Norgga eiseválddiin lei iehčaneaset vejolašvuohta heaittihit
nuortalaččaid luossabivddu (Andresen 1989: 97-98). Muhto ruoššat
eai mieđihan formálalaš heaittiheapmái. Danin eai dalle goit rievdan
Báhčaveaisápmelaččaid vuoigatvuođat Norgga eatnamis. Norgga vuohki
šattai eahpealmmolaš gáržžidanvuohkin (Andresen 1989: 130-131).

Dihto soahpameahttunvuohta 1916:s sáhttá leahkit ovdamearkan movt
iešguđet duopmostuollodásiin árvvoštalle nuortalaččaid
vuoigatvuođaid. Muhtun Norgga borgár áššáskuhttui duolbman
Báhčaveaisápmelaččaid guollebivdovuoigatvuođaid vuonas. Várjjaga
sunddi mielduopmárrievttis son dubmehalai dáinna. Riekti čujuhii dasa
ahte nuortalaččaid guollebivdoriekti "álohii lea (leamaš) adnon
vuosttašriektin, nu ahte Norgga hálddašeddjiin lea leamaš bággu
doalahit gaskka nuortalaččaid guollebáikkiide iežaset
bivdoneavvuiguin, amaset vahágahttit sin guollebivddu". Vuoittahalli
váiddii ášši Alimusriektái, ja doppe mieđihedje sutnje danin go
Alimusrievtti oainnu mielde lei duopmo vearrut 1834-protokolla ja 1826
rádješiehtadusa dulkoma vuođul. Muhto Eanandoallodepartementa
celkkii duomu geavatlaš čađaheami birra: Norgga vuollásaččat eai
galgan hehttet nuortvvalaččaid guollebivddu ovdal go bivdu lei
formálalaččat heaittihuvvon; dán doivo šaddat go šiehtadalle
ruoššaiguin. Hálddašeamis ledje politihkalaš vuhtiiváldimat
deaŧalaččat (Andresen 1989: 133).

1. máilmmesoahti ja "váikkuhusat soađi maŋŋel" čuhce garrasit
1. báhčaveaisápmelaččaid viidáset eallimii. 16 siiddaolbmá šadde
1. Ruošša soahtevehkii; ledje máŋggas geat eai máhccan šat
1. goassege. Soađit gaskal vielgadiid ja ruoksadiid Suomas ja
1. Ruoššas čuhce "mearihis ládje skoaltasápmelaččaid eallimii"
1. (Tanner 1929: 157). Oallugat báhtaredje Norgga beallái. 1920:s maid
1. geavai seammaládje Suoma veahkagottiin, mii dagahii
1. Dorpat-ráfi. Čuovvovaš jagit ledje moivasat
1. Báhčaveaisápmelaččaid guovdu. Árbevirolaš servvodatvuogádagas
1. billohuvai olu. Sii fertejedje maid ohcat ekonomalaš veahki.

Norgga ja Suoma rádješiehtadallamiid oktavuođas lei nuortalaččaid
viidáset eallin guovddáš áššin. Sihke Suopma ja Norga háliideigga
heaittihit nuortalaččaid árbevirolaš ekonomiija ja dása čadnon
vuoigatvuođaid. Dán guovtti riikka rádješiehtadus gárvánii
1924:s. Loahppaprotokolla 2. artihkkalis heaittihuvvojedje
Báhčaveaisápmelaččaid vuoigatvuođat loahpalaččat Norggas:
Vuoigatvuođaid vuvde 12 000 gollekruvdnui máid Norgga stáhta galggai
máksit Suoma stáhtii, mii bealistis lohpidii ruđaid geavahit "buorrin
dáidda sápmelaččaide". Vuoigatvuođaid jođiheapmi lei juo leamaš
ságas Norgga eiseválddiid gaskkas 1890-logus juo (Andresen 1989: 157
ff., Eriksen & Niemi 1981: 170 ff.).

Rádjesoahpamuš šattai formáliserejuvvon doaimmaid maŋimus lađasin
mii sihke de jure ja de facto čuzii nuortalaččaid servodahkii ja
mii loahpas billistii olles árbevirolaš ekonomiija vuođu. Dasalassin
ledje eará dilálašvuođat golahan siidda siskkaldasa, nu go
koloniseren, ođđaáigásaš stuoraservodaga ovdáneapmi ee. A/S
Sydvarangera ruvkedoaimmain ja Pasvik Timbera stuora sahárusttegiin
Báhčaveaivuonas. Nu go Tanner dajai njálmmálaš gálduidis vuođul:
"...oppalaš unohisvuohta ráđđii siiddas" (Tanner 1929: 143).

Jahkečuođi molsuma rájes ledje juo smávvát ásaiduvvagoahtán fásta,
ja sihke gussadoallu ja dálloboazodoallu šattai dábálažžabun
(Vorren Aarsethas 1989: 34-36). Omd. šattai Boris Gleb birrajagi
ássanbáikin. Seammás go árbevirolaš servodat bieđganii, lassánedje
nuortalaččat Báhčaveadjái; 1926:s ledje 39 bearraša doppe; nappo
measta beali eambbo go 1800-logu gaskkamuttos. Árbevirolaš servodagas
lei bearrašiid lohku ain oalle vuollin ja dásset. Ássiidlassáneapmi
váikkuhii maid bieđganeapmái. Go Cuonni`jokksit dálveorohat bázii
ávdimin 1918:s, jávkkai maid árbevirolaš kultuvrras deaŧalaš govva,
vaikko muhtun áigge gal vel johte geasseguollebivdobáikkiide.

Eanas Báhčaveaisápmelaččaide šattai fásta ássan ja ruhtaekonomiija
ilgadin (vrd. Tanner 1929: 155). Dát garttai divrrasin,
soahtegaskajagiid ledje namalassii stuora sosiála váttisvuođat ja
čeardda joavkoiešdovdu jávkkai Báhčaveajis.

2.5.5Servodatorganiseren

Mii leat juo veahá guorahallan nuortalaččaid servodatorganiserema ja
servodatásahusaid. Leat maid namuhan ahte dát ledje hui dološ
ortnegat mat seilo guhkit go eará sámi guovlluin.

Dakkar servodat man eanas vuođđun lei luondduruovttudoallu ja
viiddis resurssageavaheapmi ráddjejuvvon guovllu siskkobealde, ferte
leamaš bures organiserejuvvon, earenoamážit go ledje olu
áigodatorohagat ja resurssageavaheapmi jahkodatjoru mielde.

Organisašuvnna vuođđoásahus lei bearaš dahje ruovttudoallu
oaivámušainis, dáluisidiin. Go dáluisit jámii, oaččui boarráseamos
bárdni dahje eará olmmoš ovddasvástádusa, ja oaččui namahusa
"ruovttudoaluoaivámuš", muhtomin šattai leaska
danin. Servodatortnega vuođđojurdda lei čielga patriarkála
jurdda. (Dát ja čuovvovaš lea eanas Tanner 1929: 345 ff. mielde,
vrd. maid Solem 1933/1970: 79 ff. ja Vorren & Manker 1976: 188 ff.).

Buot bearašoaivámuččat ledje norrazis mielde. Norraz lei olles
siidaguovllu oktasaš diggi. Sátneálgo- ja suorgásanoahpu mielde lea
Norraz ráinnas sámi tearbma. Dan sadjái boahtegođii sobbar (soppar),
mii orru vuolgán ruoššagiela čoahkkin dahje čoakkalmas
sánis. Muđui šattai sobbar maid dan stuorit dikki namahussan mas
ledje áirasat buot Guoládaga siiddain.

Norraza jođihii primus inter pares, maiddái gohčoduvvon
oaiveolmmájin. Norraz lei siidda alimus váldi. Dan mearrádusat ledje
loahpalaččat ja buot siiddaolbmot šadde čuovvut
daid. Nuortalaččain lei maid dakkár oaidnu ahte norraz lei buolvvaid
máhtu ja viissisvuođa guoddi ja muitaleaddji. Norraz gieđahalai buot
lágan siiddaáššiid, maiddái persovnnalaš nákkuid. Earenoamáš
guovddážis lei bearrašiid resurssajuohkin ja daid rievdadeamit -
guollebáikkiid, guohtumiid, murrenbáikkiid sirddašeamit jna. Norraz
maid galggai bealuštit siidda beroštumiid olggosguvlui. Tanner
namuha máŋga siskkildas ášši máid gieđahalle,
omd. boazosuolavuođa ráŋggášteami. Olggobeale áššiide maid leat
máŋga ovdamearkka čállojuvvon gitta 1500-logu rájes.

Leat maid ovdamearkkat dasa ahte máŋga siidda barge ovttasráđiid,
olggobeale máilmmi vuostá. Čáhcesullo borgemánu 1731 dikki
justitsprotokollas lea ovdamearka. Njávdáma, Báhčaveaji ja Beahcána
nuortalaččat bohte diggái ja bivde beassat dánskka gonagasa vearus
danin go Ruošša eiseválddit mávssihedje sin "friddjavuođadivvaga"
go ledje beassan militearbálvalusas (Tanner 1929: 351). Norraz maid
gieđahalai olggobeale olbmuid siidamiellahttovuođa, maiddái go
olbmot geat eai lean sápmelaččat, galge lahtuduvvot ee. náitalemiid
dahje koloniserema geažil. Dološ áigge rájes lei juo leamaš nu ahte
nuortalaččat eai náitaladdan iežaset čeardda olbmuiguin 1 459 ,
genehtalaš ákkaiguin go siiddas ledje nu unnán bearrašat. Vuosttaš
Suoma kolonisttat mat ásaiduvve Báhčaveaileahkái maŋŋel 1800-logu
gaskkamutto, ledje vuos ožžon lobi norrazis.

Daid áiggiid lahtuduvvui ge karela Bogdanoff siidii norraza dohkkehan
náittusdili bokte Báhčaveaisiidda nieiddain. Dáhpáhuvai maid ahte
norraz mearridii "muddejuvvon geavaheami" dainna lágiin ahte
sisafárrejeaddji ii ožžon ollislaš vuoigatvuođaid ja dasto
oaččui heajut guollebákkiid jna., dakkaraččaid main siida ii
beroštan (Tanner 1929: 341).

Nuortalaččain ledje máŋgga dáfus earalágan riektenjuolggadusat go
dat máid eará sámisiiddain diehtit leamaš maŋimus moadde čuođi
jagi, omd. árbema ja eaiggáduššanrievtti birra. Persovnnalaš
eaiggáduššanrievtti vuollái bohte eanas dušše persovnnalaš
diŋggat, viessobiergasat ja visttit. Eanan- ja čáhceriekti,
earenoamážit goddebivddu ja mádjitbivddu dienas ja buot
luondduriggodagaid hálddašeapmi lei siidda searveopmodat - lei
commune bonum - máid leat juo gullan (vrd. 2.2.). Dalle go bearrašat
orro čakča- ja giđđaorohagain iehčaneaset dahje unnit joavkkuin,
lei guollebivdu dieđusge ruovttudoalu váste. Nu lei vvmaid
boazodoallu guhká. Searvevuođđojurdagat maid eai hehtten sierra
gudnijahttima, earenoamážit bivddu ja meahcásteami dáfus. Dán vieru
čuvvo omd. go hávdádedje buoremus bivdoolbmáid sierra sadjái.

Eaiggáduššangažaldaga dáfus šadde boazodolliin oalle
iešguđetlágan riektenjuolggadusat. Juohkehačča sierra
boazoeaiggáduššanrievtti mielde "lassánii" "eaŋkilolbmo ja juohke
bearraša vejolašvuohta atnit ávkki 1460  riggodagain nu ahte čuzii
siiddaoktavuhti" (Vorren ja Manker 1976: 193). Solem gohčoda dán álgo
siidaortnega "sierraovdáneapmin", "earenoamážit heivehuvvon
boazodollui" (Solem 1933/1970: 106).

Servodatorganiseren šattai muhtun muddui Ruošša váikkuheami
vuollái, earenoamážit nuorttamus siiddaid dáfus; soaitá juo 1600-logu
rájes šaddan nu. Ruoššat ledje gal smáđáhkkat sápmelaččaiguin
gitta 1900-logu rádjái. Ruošša davviguovlluid guovllu ja báikkálaš
hálddašeami ovdánemiin ožžo Ruošša sámit iežaset "fáldiguovllu",
volost, Arkhangelska ráđđehusa vuollái. Dán fáldiguovllu juhke fas
"válgabiriide" máid fas juhke "sámigielddaide", pogosttaide. Juohke
pogosta lei okta siida. Juohke pogosta válljii ovdaolbmo jahkái
hávális, oaiveolbmá. Dát čájeha ahte Ruošša hálddahusvuogádat ii
biđgen nuortalašvuođa; baicca heivehedje ruoššavuođa sámivuhtii
ja seaguhedje daid.

1920-jagiin lei norraz measta nohkan almmolaš orgánan, vaikko oaidnit
ásahusas báhcán osiid eahpeformálaš ja formálalaš oktavuođain,
omd. Báhčaveajis 1925:s ain (Tanner 1929: 385). Suonjilis oaidnit
Nickula dutkamiin ahte norraz-árbevierru bisttii "maŋimus dábálaš
jahkái", 1938 rádjái.

1925:s go suopmelaččat mearridedje lága sin ođđa Beahcánguovllu
ássandilálašvuođaide, de eai diehtán Suonjilsiidda norraza birra
(dahje sobbara, nu movt dalle dábálaččat gohčodedje ásahusa). Muhto
norraz baicca barggai áššiin, ja loahpas šattai nu ahte Suoma
sisriikkadepartementa 1932:s álggahii Suonjila dahkat sierra
"nuortalašguovlun" gos galge sámi kultuvrii addit suodjaleami ja
ovdáneami nu movt sii háliidit. Stáhtalaš lávdegoddi mii galggai
Suoma sámiguovllu 1461  ekonomalaš ovdáneami plánet, gal hilggui
árvalusa 1938:s.  Seammá jagi sierranii Suoma sámiguovlu Uleåborga
leanas ja šattai sierra leanan, Lapin lääni. Suoma sámiguovllu
leanahearrá, Karlo Hillilä, dovddahii garra beroštumi Suonjilii. Son
ii vuollánan "nuortalaš guovllu" jurdagiin. Su háliidusa mielde
dollojuvvui Suonjila dálvesiiddas čoahkkin cuoŋománus 1938. Doppe
čilgejedje Suonjila sápmelaččat iežaset árbevirolaš
vuoigatvuođaid Suoma ovddasteddjiide ja bivde Suoma stáhta dohkkehit
daid almmolaččat. Čoahkkinreferáhtas maŋŋel dan čoahkkima mii
formálaččat lei Suoma eiseválddiid ja Suonjilsiidda norraza gaskal,
čilgejuvvojit vuoigatvuođat oktan buot ássanbáikkiiguin bienasta
bitnii, nu maid norraz-ásahus. Boares cára-dokumeanttat máid ovdal leat
namuhan, maid čájehuvvojedje. Referáhtta loahpahuvvo dainnalágiin
ahte čoahkkin doarju ávžžuhit Suoma eiseválddiid dohkkehit boares
vuoigatvuođaid "dan muddui go Suoma lága vuođul lea vejolaš"
(Nickul 1948: 15-18).

Referáhta mielde eai bargan goassege. Soađi buolláma haga livččii
soaitán juoga dáhpáhuvvat. Norraz ii álggahuvvon šat boares
doaimmadisguin maŋŋel go Čeavetjávrái fárrrejedje. Ođđaáigásaš
Suoma politihkalaš ja juridihkalaš ásahusat ja ođđaáigásaš
organisašuvdnadoaimmahat bođii dan sadjái, vaikko gilisearvvis lei
muhtun ságadolliin 1 462  ain veahá fápmu 1463  boares vuoigatvuođaid
vuođul (Ingold 76: 213 ff.).





























3. gov.  Njávdánsiida

- Riikkarádji - Siiddarádji 1 Giđđaorohat 1 Geasseorohat 5
Čakčaorohat 1 Dálveorohat

Kártamihttu: 1: 400 000 Kárta lea Vorren 1959 girjji mielde









3. KAPIHTTAL


Njávdáma nuortalaččat vv

3.1VEAHÁ GÁLDUID BIRRA

Dán oasis geavahan seammalágan gálduid go ovddit oasis, nappo
iešguđetlágan girjjálašvuođa, oktan girjjálašvuođa čujuhuvvon
vuođđodieđuiguin. Muhto lassin geavahan veahá originalčállosiid
gáldun, nu go olmmošlohkamiid ja almmolaš árkkiivvaid iešguđet
dokumeanttaid, ja duopmočállosiid. Lean veahá geavahan Njávdáma
nuortalaš birrasa priváhta gálduid, vuosttažettiin Neiden fisker- og
gaardbrukerforeninga (Njávdáma guollebivdo- ja eanadoallosearvvi)
čoahkkinprotokolla. Ja dasto lean geavahan máŋgga jaga čohkkejuvvon
njálmmálaš dieđuid, go lean hupman ja ovttastallan Njávdáma
olbmuiguin. Maŋimus jagiid guovtti riekteáššis, gielddarievttis ja
gaskarievttiš 464 , ledjen guldaleaddjin ja čállen miellagiddevaš
dieđuid riektešiehtadallamiin ja vihtandutkamiin.

3.2VEAHÁ OVDANBUKTIMA JA TEORIIJA BIRRA

Maŋimus jagiid ságastallamiin ja riektenákkuin Njávdáma
sápmelaččaid árbevirolaš vuoigatvuođaid birra lea guovddáš
áššin leamaš Njávdáma sápmelaččaid boazodoalu
sturrodat. Girjjálašvuođas ja riekteásahusain lea čuoččuhuvvon
ahte lei unnán boazodoallu ja ahte johttisápmelaččat áigá
doaibmagohte siidaguovllus.

Dán čielggadusas áiggun geahččalit mihtidit boazodoalu, dán
čuoččuhusa geahččalit, earenoamážit dan boazodoalu ektui mii
muđui lea sámi ássanguovllus. Gaskaboddosaš čuoččuhusat dego "hui
unnán boazodoallu" ja "unnán deaŧalaš boazodoallu" leat dávjá
duottarsápmelaččaid boazodoalu ovdáneami vuođul, earenoamážit
1800- ja 1900-logus, ii ge muital duohtavuođa buohtastahttidettiin
dalá eará guovlluiguin.

Muđui lea maid guovddážis Njávdámis geahčadit oppalaš
riggodatgeavaheami ja bohcco sajádaga dákkar oktavuođas.

Njávdáma boazodoallu bohciidahttá maid dan dábálaš váttisvuođa sámi
kultuvrra rievdan- ja earuhanproseassa oktavuođas. Goas, movt ja
manne rievddai bivdo- ja meahcástanservvodat sierra boazodoallun,
dahje guolleeanandoallun? (Vrd. NOU 1984: 18. Sámi riektedili birra:
74-75.) Leat ságastallan earenoamáš olu bivddu ja meahcásteami
rievdama birra viiddis boazodollui (dutkandieđuid birra
gč. omd. Lundmark 1982: 13 ff., Kvist 1989: 10 ff., Hansen 1990: 4
ff., Hansen 1994).

Girjjálašvuođas lea bivdo- ja meahcástanservvodat dávjá čilgejuvvon
álgo riggodatheiveheapmin, iešháhkanekonomiijan vallji guolle- ja
fuođđohivvodagain - muhtunlágan "álgo válljiservodahkan". Dakkár
servodagas livččii boazodoallu galgan leahkit dárbbuheapmi, earret
veahá bohccuid vuojánin ja vuođgŋinboazun. Stuorit boazodoallu "ii
lean áigeguovdil ekonomalaš vuođđun" (Vorren 1978: 145 ff.). Nu
guhká go olggobealde fápmu ii čuohcán bearehaga álgo
"johtalanservvodagaide", ledje sii heivehan iežaset dakkár
ekonomiijii man vuođđun eanas lei luondduriggodagaid
geavaheapmi. Ovddemustá ledje olggobeale dilálašvuođat sivvan go
johtalanservodagat manne bieđganeami dahje earuheami guvlui, ja go
biras servodagat dađistaga eambbo čavgagohte johtalanservodagaid.

Tim Ingold lea almmuhan guovddáš teoriija bohcco ávkkástallama
rievdadama birra. Das leat golbma áigodaga ja deattuha eambbo
siskkáldas mekanismmaid, almmá áibbas vajálduhttit olggobeale
čuohcimiid. Vuosttaš áigodagas, čielgaseamos bivdo- ja
meahcástanservodagas, leat gul bivdán gottiid dušše servodaga
geavaheapmái. Nuppi áigodagas gul leat veahá bohccot juo leamaš,
muhto ain ovddemustá iežaset atnui. Goalmmát áigodagas gal rievddai
viiddis boazodoallun ja seahkánii márkanekonomiijii. Dát golbma
áigodaga bohtet terminologiijalaččat ovdan Tim Ingolda girjjis gos
teoriija almmuhuvvo, Hunters, Pastoralits and Ranchers (1980).

Várjjagii lea almmuhuvvon teoriija njuolggomanuin bivddus ja
johtaleamis viiddis boazodollui, nappo "ranching:n",
"pastoralism"-áigodaga haga (Olsen 1984: 230 ff.). Dát jurdda lea
moitojuvvon earenoamážit báikki 1600- ja 1700-logu
mearrasápmelaččaid gáldoávdnasiid vuođul (Nielsen 1986: 30). Odner
maid lea eahpidan ovdalaš dohkkehuvvon nuppástumi
áigerehkenastima. Son viiddidivččii ee. sámi šibitdoalloáigodaga
oalle olu boarráseabbon (Odner 1992: ee. 181, Niemi 1991: 505-507).

Dán vuođul lea lunddolaš jearrat man roahtá dat nuppástupmi
obanassiige lea leamaš ja man muddui servodagat leat leamaš
"čielgasat". Gažaldat lea maid čadnon dábálaš váttisvuhtii
kultuvrra joatkevašvuođa ja rievdama gelddolašvuođa birra. Mii
leat oaidnán ahte nuortalaččat ovddemustá leat adnon "johtaleaddjin"
gitta árbevirolaš kultuvrra bieđganeapmái 1900:s. Girjjálašvuođas
muitaluvvo eanas ahte boazodoallu lei dušše "veahkkeealáhus"
heivehuvvon bivddu ja johtaleami dárbbuide (Vorren & Manker 1976:
127).

Dán barggus lea okta hypotesa ahte boazodoallu lei stuorit go máid
dákkár cealkagat muitalit ja ahte nuortalaččaid ekonomiija áigá juo
lei eambbo earuhuvvon go máid dat unnit eambbo čielga
"johtalankultuvrra" govva čájeha. Mii geahččalit hypotesa
earenoamážit Njávdánsiidda čielggadeamis maŋŋelis.

Min hypotesa vuođđun lea maiddái goalmmát nuppástumi- ja
earuhangažaldaga oaidnu, mii maid gáidá oainnus dábálaš
ovttageardániš 465 , dássedis ja unnit eambbo čielga
"johtalaŋkultuvrra birra". Dát goalmmát oaidnu lea ee. gohčoduvvon
"olmmošlaš 1466  lahkoneapmin" dahje "emisk"/"siskkobealde
olggos"-lahkoneapmin mii sakka deattuhaindividuálalaš dagu ja
rasjonálitehta mihttomearálaš láhttemiš 467 . Vaikko dát láhtten lea
organiserejuvvon servodaga siskkobealde, de dát oaidnu goitge deattuha
individuálitehta ja ruovttudoalloiešstivrema 1468 . Knut Odner lea
almmuhan dákkar teoriija iežas stuora barggus Várjjatsápmelaččaid
birra (Odner 1992, ee. čujuhusaiguin girjái Riches 1982). Dát oaidnu
deattuha maid dan ahte servodagas ledje erohusat áigá juo. Várjjagis
álge ee. sávzzaiguin ja gáiccaiguin 1300 birrasiid juo (Odner 1992:
181), seammás go geavahedje olu eará riggodagaid. Omd. gávppašedje
olbmuiguin geat eai lean sápmelaččat. Lars Ivar Hansen lea
earenoamážit deattuhan gávppašeami sajádaga boarráset sámi
kultuvrras. Buohtastaladettiin sámi guovlluid, gávnnaha son ahte
Finnmárkku oarjedavimus guovllut birgejedje gávppášeamis golmmain
stuora gávpevuogádagain, Dánska-Norgga, Ruoŧa ja Ruošša
gávpevuogádagaiguin. Seammás ledje dát golbma guovllu mat guhkimus
doalahedje viiddis meahcástan- ja bivdokultuvravuođu. Meahcástan- ja
bivdokultuvra seaillui gitta 1700-lohkui ee. danin go náhkke- ja
duolljegálvu lei hui jođánis gávpegálvu (Hansen 1990, 1994).

Orru leamen buorre árta ođđasit guorahallat ovdalaš oainnuid boares
sámi kultuvrra hárrái, go oaivvildit dan ovttageardánin, unnán
"ovdánan", čielggasin ja čielga ekonomiijarájiiguin ja
dássedisvuođain 1 469 . Nu lea jur nuppelágan govva mii ráhkaduvvo, gos
earuheapmi ja heivehanmunni leat mihtilmasat ja gos maid leat
siskkáldas soahpameahttunvuođat. Dát guoska maid nuortalaš sámi
kultuvrii.  vv Maiddái don doloža dáfus lea leamaš ságastallan
bohcco sajádaga birra sámi ekonomiijas, Dálmmát-gávdnamiid
vuođul. Simonsen dulko olu boazočorvviid gávdnamiid dainnalágiin
ahte lea leamaš boazodoallu ovdal, áigodatjohtolagaiguin gaskal
siseatnama ja rittu, nu go historjjálaš áiggis diehtit leamaš. Olsen
gal ákkasta dainnalágiin ahte lei bivdo- ja meahcástanservodat ja ahte
dákte- ja čoarvegávdnosat eanas ledje bargoneavvoávdnasat máid
bivddus- ja meahcásteamis ledje viežžan siseatnamis. Earenoamáš
gávdnosat máid Olsen oaivvilda mearkkašit bivdoservodaga, leat
hervejuvvon 1 470  njuollanjunit ja sáitenjunit, árvvusge
eaiggátmearkkaiguin (vrd. 3.4.). Dáid oaivvilda Olsen ártan navdit
"leamaš geavahuvvon goddebivddus" (Olsen 1994: 135).

Mus ii leat gelbbolašvuohta ságastallat dan birra arkeologalaš
gávdnosiid vuođul. Almmá mu oaivila buktima haga "Dálmmát-áigodaga"
dilálašvuođain, áiggun goitge čuoččuhit ahte ii dárbbaš leamaš
juogo dušše bivdu dahje boazodoallu. Oppalaš oainnu dáfus mii
deattuha earuheami ja heivehanmuni lea váldoáššin ahte bivdu ja
boazodoallu ledje buohtalaga. Don doložis lei ge nu jur juste
nuortalaš siiddain, nu go juo leat ovdamearkkain oaidnán.

3.3GUOVLU

Nu go Tanner dadjá: Njávdán "lei ovdal oalle stuora sámi
siida". Boarráseamos gálduid mielde, 1500-logu maŋit oasi rájes,
vikkai siidda vel viiddidit iežas guovllu oarjjás gitta Detnui oktan
Buolbmát oalgejogain. Norgga eiseválddit vuostálaste ja váide Ruošša
eiseválddiide dassážii go "ruoššat" Buolbmátjohgáttis geassádedje
ruovttoluotta (Johnsen 1923: 83, 88). 1600-logus vikkái Njávdánsiida
maid viidánit oarjjáslulás Anársiidda ráji badjel. Anárdikkis 1671:s
ja 1672:s bođii ovdan ahte Anársiida ovdal lei njávdánsápmelaččaid
suovvan Anársiidda siskkobeale jávrriid bivdit, muhto dál ledje
šaddan beare roahkkadat ja orro bearehaga doppe. Danin mearridii
diggi ahte sii galge gáikkodit viesuideaset doppe ja geassádit
ruovttoluotta. Ii leat veadjetmeahttun ahte Ruošša eiseválddit ja
Ruošša-ortodoksa girku ávžžuhedje viidánit oassin oktasašguovllu
ribadeamis (Tanner 1929: 214-215).

Dákkár dáhpáhusat gal leat hárve Njávdánsiidda rádjehistorjjás. Rájit
ledje hui dássedat guhkes áiggiid, seammalágan heivehanmuniin go leat
gullan nuortasiiddain lea leamaš.

Njávdánorohat lei Njávdán- ja Uvdojogaid 1 471  birra. Goappeš jogat
golget Gievjovuona sisvuonaide. Njávdánsiiddas maid ledje gullevaš
čáhcerájiŧ 472  rádjin. Muhto geavatlaččat ledje muhtun
earretvuođa 1473  čáhcerádjevuođđojurdagis, heivehanmuni geažil
ránnáiguin. Oarjin/oarjedavvin lei Njávdán Várjjaga mearrasámisiidda
ránná. Mearragáttis manai rádji nuorttabealde Buođggáidvuona 1474  ja
siseatnamis Garsjøena 1475  nuorttabealde. 1744:s gal muitalii Schnitler
ahte Njávdáma sápmelaččat bivde sihke Garsjøena 1476  ja Dirgejávrri
bures oarjjabealde ráji, ja dan ovdii besse Várjjatsápmelaččat
muhtun áiggiid mannat lulás gitta Njávdánjohkii iežaset bivdduin ja
boazodoaluin. Seammaládje leat mii juo oaidnán dákkár heivehanmuni
Anára rádjeguovlluin; dát gal šattai váttisvuohtan fas
Anársápmelaččaide. 1700-loahpas oaidnit ahte stuora Ijávrri 1477 
lulábealde ráji bivde sihke Anár-, Njávdán- ja Ohcejoga (Aritzby)
sápmelaččat. Radji manai jur Ijávrri davábealde dakko gokko
Njávdánjohka golggiida ábi guvlui, ja nuorttas davábealde Guollejávrri
(Kuollisjávri dahje suomagillii Tsuolisjärvi) rádjemerkii, gaskal
Anára, Njávdáma ja Báhčaveaji Rissenjuni buohta. Dákko manai rádji
Njávdáma ja Báhčaveaji gaskka Veahčir vári ja čáhceráji mielde
Uvdovuona 1478  ja Korsfjordena 1479  nuorttabeale nu ahte Sállana
oarjjabealli ja olles Gievju, gullágohte Njávdámii. Nuortarádji
Várjjatvuona buohta nogai Geresgohpái Sállana olggumusas, ja
oarjerádji Buođggáidvuona nuorttimus njárgii. Jur olgolis lea
Buođggát (Buođggáidnjárga), mii boarráset Ruošša gálduin
gohčoduvvo Veres navolok:n. Ruoššaide lei dat juogalágan
"rádjemearkan" gaskal Ruošša ja Norgga ovdal 1826 rádjegeassima.

Scnitlera oaivila mielde ledje Buođggát ja vuonat siskelis leamaš
Várjjaga sápmelaččaid bivdo- ja meahcástanguovlun, dávjá
ovttasráđiid njávdánsápmelaččaiguin. Muhtun mearrasámi vihtan
válddahalai Schnitlerii dáinnalágiin 1740-jagiin: Sullii 30 jagi das
ovdal leigga soai vieljašguovttos leamaš njuorjjobivddus
(Kobbeskiøtteri) Buođggáidvuonas Njávdáma sápmelaččaiguin. Sii
juogadedje bivddáhasaid Njávdáma sápmelaččaiguin ("Neidens Finner i
lige Deele"). Sullii logenárjagi ("en halv snees Aar") das ovdal ledje
Várjjaga sápmelaččat ásaiduvvagoahtán vutnii. Dábálaččat eai
bivdán Njávdáma sápmelaččat vuonas guoli eai ge eará, nu go dalle
"go ledje ain 30 bearraša". Dál ledje dušše 8 bearraša vel - sii
ledje "maŋos mannan dušše 8 bearrašii" (Schnitler I: 434).

Njávdán massii rádjegeassimis, nu go namuhuvvon, sullii bealli iežas
guovllus oktan eanas ovdalaš čakča- ja dálveorohagain. Oaivilin lei
álggos leamaš bidjat ođđa riikkaráji boares Anár- ja
Njávdánsiidaráji mielde. Muhto eahpečielggasvuohta rádjegeassimis
dagahii ahte gesse ráji Reisagura ja Reisaoaivvi gaskka, ja nu šattai
Njávdánsiida juhkkojuvvot. Ruošša ovddasteaddjit orrot eambbo
beroštan Báhčaveajis go Njávdámis; eai sii fitnan ge
Njávdámis. Njávdáma rájit šadde ge biddjot veahá soaittáhagas
(Andresen 1989: 55-40). Rádješiehtadusa mielde galge Njávdáma
sápmelaččat beassat geavahit iežaset boares čakča- ja
dálveguovllu nu guhká go sii elle geat 1826:s ledje
"siidaisidat". Suoma ja Norgga 1852 rádjedahppan ii oro váikkuhan dása
danin go dat gustui dušše oarjelet rádjegaskii, dasa mii
šiehtaduvvui 1751:s. Vorrena sátneoaivila mielde jotke Njávdáma
sápmelaččat johtimiiguin Suoma beale boares ássanbáikkiide gitta
1884 rádjái (Vorren Lundes 1979: 63). Dál čuoččuhuvvo njálmmálaš
dieđuid vuođul ahte ledje unnit johtimat dáidda báikkiide gitta
1900-logu álgui, muhto dál unnán bearašjohtimat. Suoma eiseválddit
eai oro diehtán dan ovdal go Njávdáma sápmelaččaid johtimat nohke
oalát (vrd. Hålogaland lagmannsrett, váiddaášši nr. 36/86 A;
Riektegirji riekteáššis golggotmánus 1988:5.)

Boarráset Dánska-Norgga gálduin gohčoduvvojit Njávdáma sápmelaččat
"Neidens Finner" (Njávdáma sápmelaččat), "Neidens Rydske Finner"
(Njávdáma Ruošša sápmelaččat) jna.

Njávdáma nuortalaččaid birra orru leamen vuosttaš čálálaš gáldu
1517 dokumenta, ng. "skeaŋkareive" Moskva cárai ja stuorafyrstii,
Vasilij III Ivanovitsjii, ja lei álggus vearronjuolggadusbábir cára
guovtti fáldái sámi guovlluin. Dáin njuolggadusain dáhkidii cára
"doarjaga ja suodjalusa" sápmelaččaide ránnáid vuostá, geat galge
doalahit iežaset eret sin guovlluin. Dan ovdii galge sii vearu máksit
cára fálddiide, maiddái Njávdáma sápmelaččat ("udi
Niafdain"). (Vrd. Johnsen 1923: 80-81; Lilienskiold lea ollislaččat
jorgalan ja muitalan njuolggadusaid girjjis Nordnorske samlinger III,
Speculum Boreale II: 185 ff.). Dološ Guoládatvearu ("Kola Borge fra
alders tid") mákse dalle ee. bohcconáhkiiguin (Broch & Stang 1961:
28). Nuortalaččaid vuoigatvuođat ja suodjaleapmi váldui fas ovdan
1556 cárareivves ja "soahpamušas" gaskal cára ja Dánska-Norgga
gonagasa 1563:s maŋŋel go Njávdáma sápmelaččat ledje váidalan ahte
Norgga vuollásaččat hehttejedje sin áhpebivddu. Cára lei gonagasain
hupman váidaga birra ja "soahpamuš" lei boađusin. Doppe
duođaštuvvojit ja suodjaluvvojit sápmelaččaid
vuoigatvuođat. Dalle lei buorre šiehtadan- ja
ovttasbargodilálašvuohta dan guovtti riikka gasakkas danin go
oktasaš gilvaleaddjin lei Ruoŧŧa, mii guhká lei njunnožis leamaš
davviguovllu politihkas.

Máŋgga ovdamearkkas oaidnit ahte Dánmárku-Norga meannudii várrogasat
Ruoššain rádjeguovlluin ja garasvuođain fas iežas
vuollásaččaiguin geat meannudedje heivemeahttumit. Dát politihkka
šattai dávjá nuortalaččaide buorren. Ovdamearkan garra
dánska-dáčča láhkačađaheapmái 1480  lea 1567:s go Oluff Jempt
Ižžohiš 481  sáhkkohalai go lei leamaš "nuortan" ja bilkidan
Ipmila. Nubbi ovdamearka lea go Endre Pedersen Čáhcesullos
sáhkkohalai 1590-jagiin go lei suoládan bohccuid nuortalaččain
(Niemi 1983: 151).

Maiddái nubbi Ruošša dokumenta čuvge Njávdáma boares
historjjá. Vasili Agalin ráhkadii vuosttaš Ruošša "eanangirjji"
davviguovlluid badjel 1574:s. Girji lea láhppon, muhto Alaj Mikhalkova
1606-1608 "olmmošlogut" galget leahkit Agalina girjji mielde. Doppe
namuhuvvo "Njavdema" gos ásset vearromáksi "eanandoallit", geat
ráđđejit "Nevdema"-joga luossabivddu ja guollebáiki sullo lahka, mii
árvvusge lea Geavju. Njávdánsápmelaččaid "vilgesguollebivdu"
jávrriin maid namuhuvvo, nu maiddái sin vearrosturrodagat ja
gaskavuohta Beahcáŋklosterii (Gorter-Grønvik 1988: 45-46; čállosa
lea Alexander Perminov jorgalan ruoššagielas 1965:s Charusin 1880
čállosa vuođul. Perminov bargá Slávalaš-báltalaš instituhtas, Oslo
Universitehtas).

1590-jagiid vearro- ja rádjenákkuid oktavuođas, álggos Ruošša ja
Ruoŧa gaskal (mii loahpahuvvui Teusinaráfiin 1595:s), dasto Ruoŧa ja
Dánmárku-Norgga gaskal (mii mearriduvvui 1611-13 Kalmarsoađis ja
čuovvovaš Knæred-ráfiin), oažžut eambbo dieđuid Njávdánsiidda
birra. Buot orru čájeheame ahte siida birgii bures dalle ja adnui
riggodahkan stáhtagássa sisaboađuid 1 482  dáfus. 1593 rájes gávdnojit
dánska-dáčča vearrolisttut maid vuolde lea maid Njávdán. Dan jagi
ledje 10 vearromáksi Njávdámis, 1596:s 8. Dás lea eanas sáhka
bearašoaivámuččaid birra. Lea measta seammá lohku 1700- ja
1800-logus. - Mii máhccat fargga 1600-logu gáldoávdnasiidda.

3.4JAHKODATJORRU JA JOHTINMÁLLE

Vorren lea earenoamážit válddahallan jahkodatjoru ja johtinmálle; su
čállosiidda lea ge čielggadus eanemusat huksejuvvon (omd. Vorren
Lundes 1979: 60-61, Vorren Aarsethas 1989: 27-29).

Árbevirolaš ássanbáikkit ledje Báhkkanjohgáttis (Bak'kanjohka)
(suomagillii Pakanjoki), Vuottasjárgáttis (Vuoddasjávri) ja
Jienajárgáttis; Báhkkanjohka lei várra deaŧalaččamus. Báhkkanjohka
/ Pakanajoki lea várra suomagielnamma; orru leamen "báhkiniid
johka". Nama čilgehussan orru leamen ahte dán báikkis lei kapealla,
Girkojárgáttis (Kirkkojärvi, "Kirkevann"), ja ahte suopmelaččat
soitet badjelgeahččan nuortalaččaid "eahpeipmilbálvaleami"
"govvagudnijahttimiin" go ikonaid ovddas sihke russejedje ja
gopmirdedje. Várra lei dát báiki gosa ceggejedje Trifona
kapealla. Viessosadji lea bures vuhtton gitta dássážii. 1902:s finai
guovlludoavttir A. B. Wessel báikkis ja čađahii ovttageardánis
registrerema. Kapealla vuođđoareála lei birrasiid 6 x 5 mehtera,
nappo veahá stuorit go dálá St. Georg kapealla Geavgŋá1483
vuolábealde Njávdán gili (Wessel 1938/1977: 100, vrd. Paulaharju 1973:
35). Dál gal maid leat muhtun eará kulturmuittut Njávdávvma
sápmelaččaid dálveorohagas, omd. áitesajit.

Njávdánsápmelaččaid dálveorohagas lei eallin seammasullásaš go
muđui nuortalaš guovllus.

Cuoŋománu guđđe dálveorohaga ja johttájedje giđđaorohagaide,
Skoltebyen 1 484  bokte Geavgŋá vuolábealde Njávdánjohgáttis. Dohko
rádje dálvegálvvu ja ohce geassebiergasiid. Maŋŋel go oanehaš ledje
orron Skoltebyeniš 485 , juohkásedje bearrašat guollebáikkiide
Gievjovuonaš 486 , omd. Nirvagohppái 1487 , Strømsnesii 1488 ,
Čoalgámii 1489  ja Ruossavutnii 1490 . Nissonolbmot, mánát ja
boaresolbmot báhce dohko luosaid bivdit ja dievdoolbmot manne
áhpebivdui man guovddážin lei Geavju. Minstár lea nappo áibbas
seaammalágan go Báhčaveaji sápmelaččaid minstár. Lilienskiold dajai
Geavjju guolleguovddáža birra 1690-jagiin juo:

"Geavju, doppe gos Njávdáma Sápmelaččat Guollebivdoáigge ásset, lea
olggumusas Geavjovuona 1491  njálmmis, sullii 1 1/2 Miilla Čáhcesullos
lulás-oarjelulás. Lea unná, muhto ruonas Sulloš" (Lilienskiold,
Nordnorske Saml. IV/2, 2: 84).

Buot čájeha ahte Geavju dalle lea leamaš áigodatorohahkan máŋga
čuođi jagi, soaitá sullii 800/900 o. Kr. rájes (Olsen 1984: ee. 52,
Olsen 1994: 115 ff.). Seammaládje orru čielggas ahte Dálmmáhis, jur
Sállana nuorttabealde, Báhčaveaisiidda siskkobealde lea joatkevaš
historjá guhkás don doloža rádjái. Gáldu mii čájeha dan, leat
dološáigásaš hervejuvvon njuolla- ja sáitenjunit mat leat gávdnon
Mestersandeniš 492  Dálmmáhis ja máid 1900-logu nuortalaččat leat
dovdan. Ole Solberg gávnnai ee. dakkár hervejuvvon biergasiid
Dálmmátroggamiin. Tanner čájehii dakkár gávdnamiid
ođđasisráhkadeami muhtun Suonjil- ja Beahcánsápmelaččaide. Vaikko
eai diehtán maidege dan birra gos duojit ledje boahtán, dadje sii
ovttatmanu ahte hearvvat ledje Báhčaveaisiidda dološ
eaiggátmearkkaŧ 493 . Dát hervemat nappo leat guhkes árbevieru guoddit,
dakkár árbevieru mii sáhttá leahkit duhát jagi boaris (Tanner 1929:
371-72, Storå 1971: 90, Simonsen Lundes 1979: 38, Olsen 1984: 109-111,
164., Olsen 1983: 321, Olsen 1994: 135 ff.). Major Schnitler maid
gávnnahii iežas 1744 iskamis ahte Njávdáma sápmelaččat atne
Geavjju, maid son gohčoda "Kiøholmenin", nu go "doloža rájes", "eai
ge Vihtanat muitte ahte lei earaládje, eai ge leat Váhnemiin gullan
earaládje". Dál ledje dušše gávcci bearraša "muhtun Sávzzaiguin",
"muhto ovdalaš Áigge ledje leamaš eambbo,..." (Schnitler I:
334). Dán muitaleami vuođul orru dábálaččat bearaš čuvvon gitta
áhpeguollebáikái. Vuotnaluossabivdu orru šaddan eambbo dábálažžan
1800-logu mielde.

Schnitlera áigge gal ledje earát nai beroštišgoahtán Geavjjus. Dohko
suhke dál sihke mearrasápmelaččat ja dáččat. Muhto sis eai lean
iežaset viesut nu go njávdánsápmelaččain, eai ge sii beassan darffi
loggut sullos eai ge guođohit doppe - dan besse dušše
njávdánsápmelaččat. Guollebivdoáigge orro dáččat ja
mearrasápmelaččat njávdánsápmelaččaid gođiin, ja dat "válde bures
vuostá sin". Muhtun Norgga mearrasápmelaš lei gal ásaiduvvan sullui
birrasiid vihtta jagi das ovdal, "muhto dása ledje Njávdáma
sápmelaččat lobi addán" (Schnitler I: 427).

Njávdánsápmelaččaid servodatorganiseren lei ain ollislaš Schnitlera
gálduid vuođul go lea sáhka siidaberoštumiin olggosguvlui ja sin
riekteoainnut leat dohkkehuvvon, masa leat ovdamearkkat
vuollelis. Schnitlera "gažadanprotokollat" leat deaŧalaš
duođaštussan ránnáid riekteoainnuide go su "diggevihtanat" Várjjagis
ledje mearra- ja boazosápmelaččaid ja dáččaid ovddasteaddjit -
doppe ii lean oktage nuortalaš "diggevihtanin".

Giđđaorohagas maid gávppašedje Čáhcesullo dáččaiguin ja
pomoraiguin. 1600-logus juo čadnui Njávdán earenoamážit Čáhcesullo
gávppašeapmái, ja Báhčaveadji čadnui Várggáid gávppašeapmái
(vrd. 3.5.).

Mihcamáráigge fárrejedje bearrašat geasseorohahkii Geavgŋá
(suomagillii Isokängäs dahje Kolttakängäs) vuolábeallái
Njávdánjohgáttis. Buori ja guhkes dorskebivddu áigge vuonain lávejedje
nissonolbmot, mánát ja boares olbmot fárret ovddemus. Mihcamáráigge
lávii maid Ruošša muŋka fitnat sin luhtte. Muŋka lávii "oahpahit"
sin St. Georga kapeallas. Náittusvihahemiid gal galge vuosttažettiin
doallat "Kloster-Girkus" Báhčaveajis (vrd. Schnitler III:
72). Bearrašat orro Skoaltabáikkis nu guhká go jogas lei
luossabivdu. Bálko maid veahá nuohti guoikkas, livjelak. Maŋŋel go
kvenat fárrejedje gillái ja oassálastigohte bivddus, bođii
suomagielnamahus käpälä dan sadjái, ja namahus lea ain anus, ja bivdu
maid lea ain. Muhtomin golgadedje guoikka vuolábealde,
golgasted. Ovdalaš áigge leat njávdánsápmelaččat maid buđđon
vuolábealde goržži (Leem 1767: 350-351).

Gitta guhkás 1800-jagiide doalahedje njávdánsápmelaččat
johkaluossabivddu earenoamáš vuoigatvuohtan, veahá muddemiin 1 494 
dološ áigge, nu go oaidnit maŋŋelis. Buot dábuhuvvon gáldut
duođaštit dan (vrd. Tønnesen 1972/1979: 254). Omd. deattuha
Schnitler máŋgii, iskamiiddes maŋŋel 1740-jagiin, ahte earenoamáš
riekti gusto ain. Vaikko njávdánsápmelaččat muhtun áiggiid
juogadedje eanas eará riggodagaid ránnáiguin, de lea "Goitge
Luossa-Bivdu ... Njávdán sápmelaččat iehčaneaset ráđđejit, nu
ahte (sii) dán Luossabivddus álohii leat doalahan Norgga
vuollásaččaid eret" (Schnitler I: 425). Dán guollebivddu
"Ruošša-Sápmelaččat leat ieža ráđđen" (Schnitler III: 72). 1826
rádjesoahpamuša šiehtadallamiin nannejuvvui maid ahte "Ruošša
sápmelaččain" dássážii lei leamaš earenoamáš luossabivdoriekti
jogain oktasašguovllus (Johnsen 1923: 338). Nu go oaidnit maŋŋelis,
de gal dat jođánit rievddai.

Mii leat juo oaidnán ahte Njávdánjoga luossabivddu birra lea 1500-logu
Ruošša gálduin čállojuvvon. Ruoŧa vearrofáldi Olof Anderson Burman
finai 1598:s Njávdámis ja válddahalai geasseorohaga dáinnalágiin:

"... Njávdáma Guoika lea gos njávdánsápmelaččat bivdet Luosaid ja lea
čáppa Báiki Ruoššain dat. Sii orrot doppe Geasset ja leat huksen
Viesuid" (Tanner 1929: 215-216, Fellman 1910 I: 307).

Dás boahtá čielgasit ovdan ahte Skoaltabáikkis ledje viesut ja doppe
ledje doaimmat geasset ja ahte ruoššain lei almmolaš hálddašeapmi
ja gávpi doppe. Eanas luosat várra manne Beahcánklosterii, dasto
Guoládahkii (vrd. Leem 1767: 350 ff.). Vaikko njávdánsápmelaččain
ledje boares duođaštuvvon vuoigatvuođat Njávdánjohkii ja joga
luossabivdui, de fertejedje klostersierraovdamuniid geažil juogadit
herskkuid muŋkkaiguin. Muhtun 1620-30-jagiid Ruošša dokumeanttas lea
čállojuvvon ahte 3/4 Njávdánjohka gullá njávdánsápmelaččaide ja 1/4
gullá muŋkkaide geat bivde doppe (Broch & Stang 1961: 28). Ii
mihkkege čájet ahte earát go dát guokte joavkku bivde
Njávdánjoga. Anársápmelaččaid birra daddjo čielgasit ahte sii eai
bivdán Njávdámis.

Muhto luosaid gal sáhtte earát maid oastán go ruoššat 1600 birrasiid
juo. Hollándda kárttain lea Njávdán imašlaš dávjá dalle, vuosttaš
geardde 1595 eurohpákárttas máid 1500-logu oahppáseamos kartográfa,
hollándalaš Gerhard Mercator, rvvváhkadii. Njávdán lea doppe
čállojuvvon "Naydani". (Mercator birra gč. Nissen Willochas 1960:
34). Njávdán, "Neeuffdoma", gávdno maid hollándalačča Simon von
Salingen dovddus nuorttadavvi Eurohpá 1601 kárttas. (Von Salingen
birra gč. Nissen Willochas 1960: 36). 1594 rájes maŋai son njealji
dutkanmátkái dánska-norgga gonagasa, álggos Fredrik 2., dasto
Christian 4., gohččuma mielde. Son manai Davvi-Norgii,
Guoládatnjárgii ja Vilgesmerrii. Hollándalaččat borjjastedje
áŋgirit "nuortan" ja manne sihke Vilgesmearas ja rittu
sámimárkaniin. Sii ledje árvvusge Guoládagas ja oste luosaid muŋkkain
(Leem 1767: 350, vrd. Storå 1971: 81-82), geat ledje luosaid dábuhan
nuortalaččain, maiddái Njávdáma nuortalaččain. Várra manne ieža
maid Njávdámis, seammaládje go diehtit sii fitne
Deanunjálmmis. Njávdáma báikenamat sáhttet mearkkašit dan, namalassii
johka Kiparijoki, sámegillii Giperjohka, dárogillii Kyperelva, ja
Bøkkermyra ja Bøkkermælen. "Kyper" vuolgá "kipperis", mii lei
"bøkkera" dološ namahus, sámegillii fárppaldahkki. Vuolleduiskka
doaba lea "Küfer" (latingielas "cuparius"), nederlándda gillii
"kuijper" (Qvigstad & Olsen 1924: 291, Paulsen vuođđologu haga:
86). Soaitá dalle juo leamaš farppaldahkkivisti mas lea
luossavuostáváldin ja sáltevisti. Michalkova "olmmošlogus" álgo
1600-logus, masa juo lean čujuhan, namuhuvvo "Njavdemahuset" gos lea
"guollebáiki gosa Michailovsjohka golgá" (Gorter-Grønvik 1988:
45). Sáhttá go dat leamaš fárppaldahkki viessu ja Giperjohka mii lea
Mikkelsnesaš 495  Njávdámis?

Mii diehtit muđui ahte Čáhcesullogávppis lei reaŋga goit
1690-jagiid rájes "Njávdánjoga fárppaldahkki" luhtte (Niemi 1983:
279). Njávdáma "fárppaldahkkivisti" Čáhcesullo gávppi áigge lea maid
namuhuvvon 1700-jagiid mielde (Qvigstad & Olsen 1924: 291, Beronka
1933: 42).

Geassesajis Geavgŋá vuolábealde ceaggá ain St. Georg
kapealla. Kapealla lea jáhkkimis huksejuvvon Trifona áigge, sullii
seammá áigge go Boris ja Gleba kapealla Báhčaveajis, mii gul lea
vihahuvvon 1565:s (vrd. Johnsen 1923: 83). Bealistan in dieđe dása
ollislaš duođaštusaid. Dálá Njávdáma kapealla ii leat teknihkalaš
árvvoštallamiid mielde nu boaris, várra 1800-logu álggu rájes. Lea
imašlaš go boarráseamos áigge eai leat namuhan kapealla, eai dakkár
gálduin ge gos vuorddášii dákkar namuheami, omd. Lilienskiold
1690-jagiin mii iežas topográfalaš válddahallamis olu guorahalai
gaskavuođaid ruoššaide. Son válddahalla vuđolaččat
Mátta-Várjjaga, "Østenhafsside", vuonaid, sulluid ja jogaid, ja
oaivvilda báikki ovdal gullan Norgii. ("..., mat ovdal leat leamaš
Din Gonagaslaš Vuollásaččaid rievttes Orohagat ja Ealáhusbáikkit,
muhto dál leat dohko eambbo boahtán Bergena heajos Dilálašvuođat
Olmmošsuohkadiin ja Ruoššaiguin, Suopmelaččaiguin ja
Muŋkkaiguin, mat dađi roavváseappot geavahit Herskkuid, dan Báikkis
gosa Riikka Ássit eai beasa, ..."). Báhčaveaji ja Klosterfjordena 1496 
(Báhčaveaivuona siskkimusas) válddahallama oktavuođas namuhuvvo
Báhčaveaisápmelaččaid "Rysse Kircke" (Ruošša girku) "Finesædet"
buohta, muhto ii namuhuvvo mihkkege kapealla birra go Gievjovuona ja
Njávdáma birra lea sáhka (Lilienskiolda Speculum Boreale, Nordnorske
samlinger IV, Finnmark omkring 1700, II, 2. hefte: 84-86).

Vuosttaš geardde go kapealla Geavgŋá vuolábealde namuhuvvo, orru
leamen 1744:s go Schnitler válddahallá ruošša muŋkka oahppaladdama
doppe mihcamáráigge ja juovllaid áigge (vrd. Schnitler III: 72), dasto
1763:s go Jessen-Schardebøl čállá "Njávdánjohgáttis lea ruošša
Kapealla dahje Skuvla" (Jessen-Schardebøl 1763-250). Goitge sáhttet
ovdalaš ruošša miššunáigge leamaš guokte kapealla Njávdámis,
nubbi dálveorohagas ja nubbi geasseorohagas, nu movt orru maid
Báhčaveajis leamaš. Jus nu, de ferte álgo geassekapealla
gáikkoduvvon ja ođas boahtán sadjái, dat mii ain dál
ceaggá. 1800-logu mielde geavahedje Skoaltabáikki dađistaga eambbo,
nu šattai ge dárbu buoret kapellii.

Geasset ledje bohccot Sállanis (dološ gálduin Salem, dárogillii
Skogerøya, ruoššagillii Ostrov Salim) (vrd. Paulsen vuođđologu
haga: 32-33). Burman muitala maid boazodoalu ja geasseorohaga birra -
dáinnalágiin hupmá son guovtti deaŧalaččamus riggodaga birra
Njávdánsiiddas, luosa ja bohcco birra:

"Muhtun Suolu lahka Njávdánvuona gohčoduvvo Salemin, ja ollá gitta
Räffuas Wonoi (Revøysundii 1497 ), ja lea oba stuora Suolu, birrasiid
golbma stuora Miilla birra, geasset atnet Sápmelaččat buot
Bohccuideaset doppe".

Lilienskiold maid gohčoda Sállana njávdánsápmelaččaid
geasseorohahkan, "Sullo Geavahedje njávdánsápmelaččat
Boazoguohtumin" (Lilienskiold Speculum Boreale, Nordnorske samlinger
IV, Finnmark omkring 1700, II, 2. hefte: 84). Sállan geavhuvvui
njávdánsápmelaččaid geasseguohtumin, nu go gullat, gitta
1900-lohkui.

Borgemánu loahpas jođii siida čakčaorohahkii, gos bearrašat
rátkkašedje Goahtejávrái 1498 , Čeavetjávrái 1499 , Kuolisjávrái 1500 ,
Rekkijávrái 1501  ja Neuttejávrái 1502  Njávdánjoga bajit njálbmái.

Fáldi Nils Knag válddahallá juste iežas jahkásaš
"čuoččuhusmátkkis" Guoládahkii (Malmis) goas dološ áigge johte
gaskal čakča- ja dálveorohaga. Fáldi bođii dálvesiidii juovlamánu
21. b. 1690 diggestevdnet "Ruošša Sápmelaččaid" Njávdámis, muhto
sii "eai lean boahtán Siidii, dainna go ledje ain
Čačkaorohagas". Muhto eatnasat bohte gal maŋit beaivve, nu ahte
sáhtte doallat diggečoahkkimiid gos deaŧalaččamus áššin lei
vearrorehkenastin, nappo maŋit jagi vearrogeassin mii galggai
čađahuvvot mearragáttis geassemánu. Sáhttosteamis maid gesse
vearu. Lea čielggas válddahallama vuođul ahte fáldi ja norraz
šiehtadalaiga vearrorehkenastimis. (vrd. Danske Magazin V, 1756,
Varanger Årbok 1982: 102-103).

Dološ áigge mearkkašii juovladiggi čakča- ja dálveorohaga
geavaheami earu. Schnitlera áigge bođii ruošša muŋka
dálveorohahkii "oahpahit Njávdáma Sápmelaččaid", seammaládje go
geasseorohahkii ja kapellii dohko bođii muŋka mihcamáráigge
(Schnitler III: 72). Dát málle lei várra miššunáigge rájes juo ja
bisttii gitta dassážii go árbevirolaš johtimat nohke. Giela dáfus
mearkkaša Schnitler` válddahallan ahte ruošša muŋkka bođii
Skoaltabáikái sihke geasset ja dálvet. Dát ii dáidde doallat deaivása
dađimielde go dovdat johtinmálle. Dálveorohat gal ain orru leamaš
siseatnamis, ja muŋka dáidá dohko mannan iežas dálvemátkkis
njávdánsápmelaččaid lusa.

3.5HEIVEHEAPMI, ČAVGAN JA VUOIGATVUOĐAID BEALUŠTEAPMI
(1600-1700-LOGUS)

1600- ja 1700-logus lassánii dánska-norgga oarjjit nuortalašsiiddaid
beroštupmi. Maŋŋel Kalmarsoađi ii lean šat Ruoŧŧa ribadeame
guovllu. Oktavuohta Ruoššain lei dásset, ja boahttevaš
rádješiehtadallamiid dáfus livččii leamaš buorre go lea fápmu
guovllus. Go Ruošša klostersierraovdamunit nohke, de šadde maid
eará gávppolaččaide buoret vejolašvuođat nuortalašsiiddain. Nu
lei lassáneaddji beroštumis čielga stáhtapolitihkka ja stáhtakássa
sisaboađuid jurdda. Dasa lassin bođii vel gávpeoktavuođa ja
báikkálaš ekonomiija viidodat. Luossa šattai earenoamáš jođánis
gávpegálvun lagamus gávpebáikkiin Čáhcesullvvos ja
Várggáin. Ránnáálbmogat maid beroštišgohte eambbo siidaguovlluid
báikkálaš riggodagain. 1600- ja 1700-logus lea ássanmálle ja
ekonomiija nuppástuvvama áigi Várjjagis. Dát čuzii maid
nuortalašsiiddaide, gos Njávdán lei rášimus sajis lagas
ránnáoktavuođa geažil singuin geat háliidiedje viiddidit guovlluset.

Njávdánsiiddas fertejit maid sierra demográfalaš dilálašvuođat
váikkuhan. Mii leat ovdal muitalan ahte siidda bearašlohku lei hui
dásset, 1500-logu rájes 1900-lohkui. 1600-loahpas gal lei lohku 17,
1716:s jur 22, muhto dát logut gal leat áibbas
earenoamážat. Schnitler dajai ge 1744:s, go ledje 8 Njávdánsámi
bearraša, ahte "Dološ áigge ... ledje oallugat" (Schnitler I:
348). 1600-loahpa ja 1700-álggu loguid lassáneapmi dáidá čilgehussan
dasa ahte njávdánsápmelaččat maid vigge viidánit, lulás nu go leat
oaidnán, muhto maiddái oarjjás Dirgejávrri guvlui (Schnitler I: 348).

1600-logu gaskkamuttos oidnui čielgasit ahte Čáhcesullo-gávpi lei
oažžugoahtán Njávdáma luossagávppašeami alcces, ja Várggát lei
seammaládje beassagoahtán ráđđet Báhčaveajis. 1600-logu vuosttaš
oasis lei maid čielga stáhtalaš doaibma luossabivddus oasi
oažžut. Dan čájeha omd. Christian 4.` Njávdáma luossadiiddu 1639
mearrádus, geardduhuvvon 1640:s. 1639-resolušuvnnas deattuhuvvo ahte
njávdánsápmelaččat galge máksit dábálaš "Máksámuša ja Diiddu"
juohke jagi, ja "iežaset fuomášuvvon Árbevierru" máid ledje
atnigoahtán, ja máid ledje "Tiendekanden" gohčodan,
hilgojuvvo. 1640-resolušuvdna čájeha veahá njávdánsápmelaččaid
diidomáksinvuosttaldeami ákkasteapmi dánska-norgga eiseválddiide:
Muŋkkat Várggáidladni nuorttabealde eai mávsse diiddu, danin
galggaše sii nai beassat (Lilienskiold` Speculum Boreale II,
Nordnorske samlinger, VII, Finnmark omkring 1700, 3: 251-252).

Báikenamat Gievjovuonas, omd. Brashavn 1 503  ja Braselv 1504 , duođaštit
ahte Čáhcesullo gávpeolbmát leat Njávdánsiiddas leamaš
dalle. Čáhcesullos lea Bras-goargu oahpis eanas 1600-logus; lei
measta dynastiija, mii vuođđuduvvui Čáhcesullui 1620-jagiin juo
(Niemi 1983: 215-216, Beronka 1933: 27). Dađimielde go bergenlaččat
šadde oahppáseappot Várjjagii, de beroštišgohte eambbo
nuortalaččaiguin gávppašit (vrd. Nilsen 1966: 42). 1691 oktroija
bokte juhkkojuvvui Čáhcesuolu ja Várggat formálalaččat. 1700-logu
mielde, go Várggát manai garrasit maŋos, šattai goappeš siiddaid
Norgga gávpi Čáhcesullo vuollái (Niemi 1983: 215-216, 278-280).

Bergen massii iežas gávpeaktorievtti Finnmárkkuin 1715:s (álggii
1681:s), nu go diehtit. Aktoriekti álggahuvvui fas maŋŋel áigodaga
go lei measta friddja gávppašeapmi (1715-28), muhto dál addojuvvui
dat Københámmana gávpeolbmáide. Iešguđet hálddašanfámuid bokte
doalahii Københámman aktorievtti loahpalaš friddjaaddimii
1789:s. Bergenlaččat vigge fas beassat guovddážii ruoššagávpái
ohcámiiguin oažžut finnmárkkugávppašeami ruovttoluotta,
omd. 1736:s. Dat čájeha ahte ruoššagávpi ain lei bivnnut (Nilsen
1966: 178).

1653:s orrot stáhtaberoštumit ja gávpi njuolgut goallostuvvon oktii
Čáhcesullo čakčadiggečoahkkimis gos diggevihtanat ja gávpeolbmát
oaivvildedje ahte Várjjat- sápmelaččain, geat čielgasit ledje
Norgii "rieviduvvon" sápmelaččat, ovdal lei leamaš Njávdáma
luossabivdu (Niemi 1983: 278, Tanner 1929: 215-16 čujuhusain
Solbergii 1910). Dát ii sáhte leamaš riekta, nu go juo ovdal nai lea
daddjon. Dikki áigumuš lei várra báikkálaš sávaldagaid vuođul
oažžut Njávdáma luossabivddu ja luossagávppašeami dáčča
stivrejumi vuollái (vrd. maid Tanner 1929: 215-216). Čájehii ge
juoidá ahte Brasbearráša oaivámuš ieš lei dán diggečoahkkimis
jođiheame vihtanuššamiid.

Luossagávppis ledje stuora hivvodagat ja árvvut. 1700 maŋit oasi
loguin oaidnit ahte Čáhcesullo-gávpi sáhtii oastit birrasiid 7 000 kg
luosa Njávdáma sápmelaččain ovtta mánus (Vorren Lundes 1979: 86). Ii
dáidán leat olu earalágan dilli 1600-logus.

Vaikko klostersierraovdamunit heaittihuvvojedje, de lei goitge veahá
ruošša gávpi Njávdámis; 1700-logus jotke pomorat gávppi. 1700-logu
gaskkamuttos 1810 rádjái doaimmahii Arkhangelska-giehmánni Sergei
Kolokoff dábálaš gávppi Brashavnaš 505  Gievjovuona njálmmis. Dan
báikki gohčodedje ruoššagillii Shapkinon. Dát hámman lei jur
Njávdáma sápmelaččaid áhpebivdobáikki buohta. 1791:s muitaluvvo ahte
pomorat nuppevuoro lávejedje orrut dálvvi Njávdánsiiddas, ja dalle
lávejedje maid vuovdit jáfuid Anársápmelaččaide (Tanner 1929:
219). Earret luosa, lei njávdánsápmelaččaid buvttadan áhpeguolli
maid jođánis gávpegálvu. Sii ledje dovddus áhpebivdit, dánskka
ráđđehusekonoma Carl Pontoppidan 1790 čállagiid mielde (Pontoppidan
1790: 234).

Čáhcesullo 1713 diggi čájeha bures mainnalágiin
njávdánsápmelaččaiguin lei gávppašit. Lei gul dološ vierru ahte
nuortalaččaid gálvvu (luosa, goikeguoli, lievssi) mákse lotnolasat
ruđain ja gálvvuin. Lei dábálaš máksit luosa, lievssi ja 1/3
goikeguolis ruđain, ja loahppa 2/3 goikeguoli gálvvuin. Gávpeolbmát
ledje geatnegahtton dábuhit nuortalaččaide olu sáltti. Gávpi galggai
juohke jagi nohkan "Petri-Pauli-beaivve" ("Biehtármeassu"), geassemánu
29. beaivve. Dalle lei joga váldobivdu nohkan; seammás lei maid
giđđaguollebivdu nohkan. Gávpečoahkkaneapmi heivehuvvui oktanis
vearro- ja máksámušbearramiiguin (Niemi 1983: 278-279).

Njávdánsápmelaččat vikkahuvvojedje stáhtakássasisaboahtopolitihkain
- vearromáksimiin - dánska-norgga stáhta vuollásažžan, nu go leat
oaidnán. Dán guovllu vearrogeassin bohciidahtii olu smávit
soahpameahttunvuođaid gaskal Norgga ja Ruošša báikkálaš
eiseválddiid. Guovlu han lei ain Norgga ja Ruošša
oktasašguovlu. Omd. gilddii Ruošša fáldi njávdánsápmelaččaid
máksimis luossabivdodiiddu dánska-norgga eiseválddiide (Niemi 1983:
278). 1600-logu maŋit oasis orro njávdánsápmelaččaid stáhtakássa
sisaboađu 1506  gaskavuohta Dánmárku-Norgii jaskkodan. 1690 birrasiid
mákse nuortalaččat 3 goikeguollevoaga juohke vearrogeassi nammii
dábálaš vearrun ja 1/2 voaga fáldi gáibádussan. Vearu mákse dávjá
gávpeolbmái "Guollin ja eará Gálvun", guhte fas "Fáldái doalvvui dáid
Ruhtan" (Resen II: 14-16).

Davvi ja oarjeránnáid ássama ja riggodatgeavaheami viidun ja rievdan
dagahii eambbo deattu Njávdánsiidii. Várjjatvuona davábeale
guollehámmanálbmot geavahišgođii eambbo vuona lulábeale
guovlluid. Sii borde sámmála fuođarin, čuhppe muoraid boaldámuššan
ja ávnnasin, bivde njuorjjuid jna. Almmolaš ásahusat maid geavahedje
nuortalašsiiddaid riggodagaid, nu go Várggáidladni militeara. 1691
gonagasreive gohčui čuohppat dimbariid Várjjaga ođđa girkui ja
Čáhcesullo ođđa ámtamánnigárdimii Njávdánvuvddiin (Niemi 1983:
333). Njávdánsápmelaččat čuhppe olu dimbara ja fievrrededje dan
herggiiguin vutnii vuovdima váste.

1600-logu gaskkamuttos váidaledje njávdánsápmelaččat máŋgii go
Norgga geavaheapmi čuzii sin ealáhusvuđđui. Ledje maid njuolggo
vahágahttimat, nu go lobihis bivdu, gođiid billisteapmi, jna. Mearra-
ja johttisápmelaččaid viidáneapmi maid čuzii
seammasullásaččat. 1600-logu loahpas manne Várjjaga
mearrasápmelacvvv 1 čat Buođggáidvuona rastá, boares siidaráji
rastá. 1700-logu mielde vuođđodedje sii ássanbáikkiid Várjjatvuona
lulábeallái Ruovdavutnii, guhkás Báhčaveaisiidda guovllu
siskkobeallái.

Boazosápmelaččat johtigohte nuorttas 1700-logu álggus, nu go juo
leat gullan. Lulábealde orrot Anársápmelaččat muhtun muddui leavvan
Njávdánsiidii, nu maid várra Ohcejohsápmelaččat (vrd. Vorren Lundes
1979: 77, Schnitler I: 348).

Dáinnalágiin báhkkahuvai Njávdánsiida máŋgga guovllus, ja siidarájiid
rasttidedje sihke siseatnamis ja mearagátte. Njávdánsápmelaččat
vuosttaldedje dan, ja dánska-norgga eiseválddit dorjo sin muhtun
muddui, muhto almmotge dohkkehuvvui sin iežaset riektevuogádaŧ 507 
oalle muddui.

Dalá áššiin máid dovdat ja mat šadde báikkálaš diggái, ožžo
njávdánsápmelaččat guhká doarjaga iežaset
vuoigatvuođagáibádusaide. Earenoamážit orru čielggas ahte
njávdánsápmelaččat guhká ožžo dohkkehuvvot aktorievtti
goddebivdui, boazodollui ja luossabivdui (vrd. Tønnensen 1972/1979:
120-121). Earáid riggodatgeavaheapmi, nu go vuotnabivdu,
fuođarváldin, muorra- ja dimbbarčuohppan jna., čađahuvvui guhká
njávdánsápmelaččaid lobi addimiin. Sin dárbbu ektui lei muhtun
áigodagaid stuorát riggodatvallji go sii ieža
dárbbešedje. Schnitleris leat máŋga ovdamearkka mat duođaštit
njávdánsápmelaččaid siidahálddašeami.

Mii leat juo gullan ahte muhtun Norggabeale mearrasápmelaš ceggii
goađi Gevjui go njávdánsápmelaččat adde lobi. Dáččaid
vuovdegeavaheapmi čađahuvvui almmá "Vuosttaldemiiguin" (Schnitler I:
348). Go (árvvusge) vuosttaš mearrasápmelaš ásaiduvai
Buođggáidvuona nuorttabeallái, lei dát njávdánsápmelaččaid lobi
addimiin. Dás leat olu soahpamušat ja ovttasbargu iešguđet
sámijoavkkuid gaskal. Govvideaddji ovdamearkan lea Norggabeale
boazosápmelačča Carl Andersena boazoguođoheapmi Sállanis ja
Brashavnfjelleŧ 508  nannamis oarjjabealde sullo.

Andersen lei geavahan sullo ovcci jagi (1730-1740 gaskal) dassážii go
jámii. Go lei johtán ruoktot ovdan Buođggáidvutnii ja váriide doppe,
de lei Brashavnfjelleŧ 509  mielde johtán ja vuojahan Vestre
Leirvåga 1510  bokte. Dan ovddas lei son geahččan
njávdánsápmelaččaid bohccuid. Schnitler dadjá čielgasit ahte dát
lei šiehtadus (Schnitler I: 424, 426, 428). 1740-jagiid álggus ledje
ledje njávdánsápmelaččat šaddan johtit gaskaboddosaččat eret
Sállanis gumppe speadjama geažil. Sis eai lean alddiineaset doarvái
guođoheaddjit. Dál sii ožžo veahki "verddiineaset",
boazosápmelaččain.

Schnitler dadjá ahte su áigge "soabadedje Norgga- ja
Njávdánsápmelaččat juohke Ládje hui bures" (Schnitler III: 71).

Muhtun áigge maŋŋel Andersena jápmima orrot máŋga joavkku ovttas
geavahan Sállana, ee. njeallje dáčča bearraša. Muhto sii ledje
dušše ovtta dálvvi orron doppe, dálkki, dálkkádaga ja Gievjovuona
jiekŋuma geažil (Schnitler I: 335).

Njávdánsápmelaččat ledje danin nu smáđáhkkat ránnáiguin geat
háliidedje siidda geavahit, go ieža dárbbašedje sis veahki ja
ovttasbarggu. 1600/1700 jahkečuođimolsuma áiggi viidáneami maŋŋel
lei sihke olmmošlohku ja boazolohku unnon. Ássiidlohku sáhttá unnon
álgo 1700-logu rohtudávddaid geažil mat Várjjagis
hearjidedje. Schnitlera diggevihtaniin oaivvildii muhtun ahte
Báhčaveaisápmelaččaid logu lei rohttudávda unnidan 40:s gitta
"Logenáre Bearrašii" (Schnitler I: 435). Diehtit maid ahte 1700-logu
vuosttaš oasis ja gaskkamuttos lei váttis dilli boazodoalu guovdu, ja
ealut unno dovdomassii (Niemi 1983: 300). Olmmošlogu ja boazologu
unnun sáhttá luvven siidda riggodagaid, seammás go ovttasbargodárbu
lassánii.

3.6NUPPÁSTUVVAN RIEKTEOAIDNU?

Lea gal čielggas ahte šattai oinnolaččat riidovuođđu 1700-logu
maŋit oasis ja 1800-logu álggus. Eai Schnitlera áigge ge álo
doahttalan njuolggadusaid. Muhtun diggevihtanat mieđihit omd. ahte
vaikko njávdánsápmelaččat ledje gieldán báhčimis gottiid
Brashavnváriš 511 , de muhtun Várjjatsápmelaččat goitge bivde "suoli"
(Schnitler III: 424, 426). Siiddas lassánii lobihis
riggodatgeavaheapmi ("uden Forlov"). Rathke válddahallá 1802:s
boazosápmelaččaid "stuora Ealu" mii báhkkii
Njávdámii. Boazosápmelaš Rikkis Gjermund ("Gjermund den Rige") lei
boahtán nu lahka Njávdánsiidda nu stuora ealuin "ahte ii Ieš ge
diehtán Logu". Njávdánsápmelaččat "eai háliidan dákkár Ránnávuođa,
go sin Stuora Ealut billistedje njávdánsápmelaččaid Boazoguohtuma,
ja čuoččuhedje ahte lei nu duođalaš Nággu ahte Buhtadusa ledje
gáibidan ja ožžon" (Rathke 1899/1901: 42).

Dál ledje vel riekteásahusat nai beahttigoahtán nuortalaččaid, várra
álbmoga deattuin go gáibidedje Mátta-Várjjaga riggodagaid ("eanetlogu
dárbu") ja Tønnesen gohčodan "dábálaš bieđganeami álgu"
riektedoaimmaš 512  álggii Finnmárkkus 1700-logus (Tønnesen 1972/1979:
ee. 121). Gudmund Sandvik lea gohčodan riektemannolaga 1513  báikkálaš
álbmoga válddálašvuođahuhttimin 1 514 , earenoamážit stáhta Finnmárkku
čálekeahtes eatnama "oahpu" bohciideami čujuhusain (Sandvik Thuenis
1980: 59-60). Njávdánsápmelaččat eai nagodan šat fámu čájehit
gáibádusaideasetguin. Go Várggáid 1773 dikkis fas válde ovdan
dilálašvuođaid máid atne árbejuvvon vuoigatvuođaid duolbmumin,
ožžo dán vástádusa ámtamánnis:

"Njávdánsápmelaččat eai galgga hehttet Várjjatsápmelaččaid
bivdimis Njuorjju, Čeavrá ja Lottiid ja Gottiid Oktasaš báikkiin ja
muđui galget soabalaččat láhttet guhtet guimmiideaset vuostá, almmá
moaráhuhttit guhtet guoimmis" (Tønnesen 1972/1979: 121).

Vaikko dákkár riektedulkon ii váikkuhan nu olu geavatlaččat álggos,
de botke dat čielgasit ovdalaš oainnu - ja lea mearkan dasa movt
1800- ja 1900-logus galggai geavvat. Ámtamánni vuođđojurdda su
riekteoahpaheamis, lea ovttalágan riekti buohkaide gilisearvvis,
vuođđojurdda mii čielgasit čuzii unna unnitlogujovkkožii.

Dánska-Norgga eiseválddit beroštišgohte áibbas čielgasit eambbo
Mátta-Várjjagis 1700-logu loahpas. Ámtamánni Ole Hannibal Sommerfeldt
barggai áŋgirit Norgga viidánemiin oktasašguovllus. 1780- ja
90-jagiin áŋgirušai son máŋgii oažžut dáččaid ásaiduvvat
Reainnáhii ja Sállanii, daidda vallji- ja strategalaš deaŧalaš
sulluide borjjastangeinnodagas Báhčaveaji- ja Njávdánnjálmmis, vaikko
sus lei heajos stáhtariektevuođđu. Mátta-Várjjat dieđusge ii lean
1775 eananvuovdinresolušuvnna vuollái boahtán, danin go ii lean
Norgga guovlu - dat lei ain oktasašguovlu. Sommerfeldt čuoččuhii
ahte dánska-norgga berošteddjiide lei "dárbbašlaš" lahtudit
guovlluid "čielga Norgga eanamin" go muhtomin galggai rádješiehtadus
dahkkot. Dát mearkkašii árvvusge ahte Sommerfeldt háliidii meannudit
terra-nullius oainnu vuođul, mas koloniseren lea guovddáš
guovllugáibádusa veahkkeneavvu.

vv 1751  Ruoŧa-Norgga rádjegeassima maŋŋel lei dušše Norgga ja
Ruošša gaska mii ii lean rádjesoahpamušas mielde. Dál dihte ahte
dat fargga šattai čađahuvvot. Dánska-Norgga sajádaga nannema
oktavuođas lei dáčča koloniseren deaŧalaš. Lei maid sáhka hehttet
nuortalaččaid "gávdnamis Liibba ... rivveŧ 515  dán Sullo" (dás lei
Reainnáha birra sáhka; Johnsen 1923: 215, 326). Go ákkastii garraset
Mátta-Várjjat beroštumi ovddas, čujuhii Sommerfeldt guovllu
strategalaš sajádahkii ja guovllu riggodatvalljái, earenoamážit
Njávdámis: "Njávdámis lea buoremus Luossajohka, valjit Beahce- ja
soahkevuovdi, ja Oaivejeagil" (Johnsen 1923: 325).

3.7"... LIHKOLAŠ JA DUHTAVAŠ"?

Njávdánsápmelaččaid árbevirolaš servodat lei 1800-logu álggus vuos
hui ealas ja ollis, vaikko lei lassáneaddji deaddu dasa. Buot čájeha
ahte njávdánsápmelaččat birgejedje bures ekonomalaččat dan áigge,
vaikko eanas finnmárkulaččain lei nuppelágan
dilli. Nuortasápmelaččaid gesse ovdamearkan vel muđui álbmogii.

Jagiin ovdalaš 1790, Finnmárkku gávppašeami čiekŋalis
čielggadeami ja ságastallama oktavuođas, gávnnahii dánska ekonoma
Carl Pontoppidan vuđolaš Finnmárkku iskamiid vuođul, ahte
"Ruoššasápmelaččat" ledje duođaštussan dasa ahte vealggáidumi
haga sáhtii birget danin go sii goit birgejedje dan haga, vaikko sis
lei garra vearrodeaddu (Pontopiddan 1790: 234).

Rathke válddahallá sápmelaččaid liggosit ja liikomiin, maŋŋel go
lea fitnan Njávdámis 1802:s. Son rámpo sin čorgatvuođa (máid son
čatná oskudoaimmaheapmái) ja maid sin ekonomiija. Son oaivvilda maid,
nu go Pontopiddan, ahte vaikko Njávdáma nuortalaččain lei eambbo
vearrodeaddu go mearrasápmelaččain, de ledje sin "Ruovttudoaluin
... muhtun Ovdamunit eambbo go Norgga Mearrasápmelaččain". Su
oaivila mielde lei njávdánsápmelaččain buorre eallin - sii ledje
"lihkolaččat ja duhtavaččat". Sis orui olles servodatorganiseren,
oaiveolbmáin, máid Rathke gohčoda "Ældste" (boarráseamos) dahje
"Staroste" (Rathke 1899/1901: 43). Rathke válddahallá muđui
njávdánsápmelaččaid oalle seammaládje go Keilhau válddahallá
Báhčaveaisápmelaččaid 25 jagi maŋŋel (Keilhau 1831: 46 ff., 54).

Dán buori dilálašvuođa čilgehussan, go buohtastahttá muđui
Finnmárkku dilálašvuođaiguin, dáidá leahkit ahte nuortalaččat
ledje guhkit birgen márkanekonomiija ja áigodatnuppástuhttimiid 1 516 
haga mat muđui ledje. Sis lei gal leamaš dahkamuš márkaniiguin
máŋga čuođi jagi, nu go leat gullan. Muhto dan gávppašeamis mas
sii ledje searvvis, eai lean nu olu márkanintegrašuvnnat ja
márkansorjjasvuohta go eará joavkkuin, earenoamážit dáččain. Guhkes
áiggi čađa lei márkangullevašvuohta heivehuvvon áigodatjohtimiidda
ja árbevirolaš riggodatgeavaheapmái. Árbevirolaš eallinláhki lei
sidjiide buorren dalle go garraset márkanintegrašunjoavkkuin lei
heahtedilli. 1831 diggedutkamis Čáhcesullos muitaluvvo ahte
njávdánsápmelaččain lei seammalágan johtinmálle ja
riggodatgeavaheapmi go ovdal. Siidda guhtta bearraša elle ain geasset
luossabivdduin Njávdámis, ja dálvet siseatnamis "nuppebealde ráji
Ruošša eatnamis" gos bivde jávrriid ja guođohedje bohccuid. 1836
Čáhcesullodikkis muitaluvvui ahte sii bivde luosaid Njávdánjogas ja
máŋgga sajes Gievjovuonas ja Korsfjordeniš 517  (Qvigstad 1926: 17).

Njávdánsápmelaččaide lei goit dat mávssolaš ahte guokte
deaŧalaččamus riggodaga ledje ollásat ja ain earenoamáš riektin
sis, namalassii luossa ja boazu. Luosa mii gal leat juo
gieđahallan. Dál galgat hupmat bohcco birra ja geahčadit movt
ovdalaš siiddas dainna lei.

Boazu lei guovtte ládje riggodahkan; goddin ja boazun.

Goddebivdu lei dieđusge áibbas dološ Njávdámis nu go dain eará
siddain nai. Siidaguovllu siskkobealde leat gávdnan máŋga
goddebivdirusttega, vaikko ii oktage dain leat dakkár sturrodagas go
Várnjárgga earenoamáš stuora goddebivdorusttegat. Njávdámis bivde
maid gielaiguin, seammaládje go nuorta- ja lullisiiddat. Njávdáma
goddebivdu bisttii gitta 1800-lohkui. Go Rathke finai Njávdámis
1802:s, de logai son ain bivddu bistime. Nuorat bivdoolbmát
čoahkkanedje "unna Searvvážiidda" ja "manne oahpes Davviváriide
sihke gárdut ja báhčit Gottiid ja Riebaniid, Getkkiid ja vahá
Lottiid" (Rathke 1899/1901: 43, vrd. maid 2.3.4. ovdalis).

Njávdánsápmelaččaid boazodoallu lea dološ, nu go leat
oaidnán. Girjjálašvuođas lea dábálaš oaidnun ahte lei dušše hui
veahá boazodoallu. Goddebivddus leat gul ožžon dárbbašlaš bierggu,
ja dasto ii mannan nu olu biergu oskku geažil. Oaivečuokkisin dán
čielggadeamis lea ahte goddebivdu ja boazodoallu eai dárbbašan
hoigadit nuppi eret. Buot nuortalaš siiddain doaimmahedje boazodoalu
ja goddebivddu ja -báhčima buohtalaga, ja dása lea juo
vásahusvuođđu 1518  mis. Várjjatguovllus ii loaktán
boazosápmelaččaid boazodoallu goddeealu oanehis áiggis. 1700-logus
gullat ahte Várnjárggas báhčaledje gottiid bissuiguin (Niemi 1983:
301). Goddeealu maŋimus bihtáid eai loaktán ovdal krimsoađi áigge
(1853-56), go lei niestedábuhanheahtedilli riddodahppama geažil.

Lea dieđusge duohta ahte lei unnán boazodoallu daid ealuid ektui mat
šadde boazosámiid boazodoalus. Ii goitge ábut doaivut ahte lojes
boazu ii lean deaŧalaš borramuš ja bivttas- ja
bárgoneavvoávnnaslassin. Go Burman 1598:s muitala
njávdánsápmelaččaid ealu guhton Sállanis, de lei árvvusge stuorit
čora go dušše vuollel logi bearraša moadde hearggi. Schnitlera
cealkka "boazoriggát" duođašta dan, seammaládje go ahte
njávdánsápmelaččat máŋgga geardde čuoččuhedje báikkálaš dikkis
siidaguovllu viiddis jeageleatnamiid gullat alcceseaset earenoamáš
vuoigatvuohtan. Lojes bohccot adnojedje borramušlassin ja
bargoneavvoávnnasin, vuođgŋinboazun goddebivddus, vuojánin
dimbbargeaseheamis ja johtimis, ja eiseválddiid vuojáhallamii
dárbbašuvvojedje maid sávrres vuojánat. Lojes bohccot ledje maid
deaŧalaš hearbevárrin jus goddebivdduin manai
hejot. Boazosápmelaččaid eallosturrodagat soitet maid
váikkuhan. Dákko sáhttá maid rápmi 1519  leamaš mielde
váikkuheame. Seammaládje go bivdu lei ovttaskas olbmo rápmi, de soaitá
maid eallosturrodat leamaš danin.

Nu go leat oaidnán, de lei eará nuortalaš siiddain dan meare stuora
boazodoallu ahte fertejit leamaš eará dárbbut go dušše vuojánin ja
vuođgŋinboazun. Árvvusge ii lean earalágan dilálašvuohta Njávdámis,
vaikko lea gal váttis dološ boazodoalu sturrodaga diehtit.

1826 rádjegeassima birrasiid leat maŋimus dieđut
njávdánsapmelaččaid boazodoalu birra ovdal go siidda ásaidumi stuora
nuppástumit álget. Dalá eallaseamos muitalus lea Keilhaua 1827 giđa
fearán go manai Gievjovuona sisa, seammás go njávdánsápmelaččat
johte ealuineaset geasseorohahkii Sállanii. Vuojahedje ealu rastá
vuona ovtta saje gokko "ii várra lean govddit go okta
Bissobážagaskka", ja lei eahpitkeahttá seakka nuori birra sáhka, jur
Norskbukŧ 520  ja Nord-Leirvåg 1521  siste, Stømsneš 522 . Dat lei
árbevirolaš vuojahat. Doppe oinnii Keilhau ahte

vv"... muhtun Ruoššasápmelaččat vuojahedje Bohccuideaset Sállanii
gos Bohccot guhto Geassemánuid. Dát lei eallasis ja čáppa
Dáhpáhus. Dievddut ja Nissonat barge veahá Fatnasiin ja veahá Gáttis
daiguin vilda Bohccuiguin, ja muhtun sakka viššalis Beatnagat
doalahedje Ealu čoahkis Vuojahanbáikkis dahje jorgalahtte daid mat
ledje eret mannan. Olbmuid hohccaleamit ja Beatnagiid ciellan skájai
Báktegaskkaid" (Keilhau 1931: 31).

Keilhau ii namut makkárge logu ealus máid vuojahedje Gievjovuona
rastá, muhto orru dego livččii oalle eallu, sullii viđa bearraša
bohccot. Seammá muitaleamis lohká son ahte muhtun
Báhčaveaibearrašiin su áigge sáhtte leahkit gitta 100 bohcco,
muhtumiin "30, 10 jna." (Keilhau 1831: 46). Keilhau` muitalemiid
vuođul lea Kristian Nissen geahččalan árvvoštallat
báhčaveaisápmelaččaid oppalaš ealu; son lea gávnnahan ahte ledje
birrasiid 1 000 bohcco (Nissen 1919: 31). Báhčaveaji birrasiid 20
bearrašis livččii de leamaš 50 heagga gaskamearálaččat
juohkehaččas. Ii Njávdámis dáidán leahkit nu olu earalágan
eallosturrodat. Lei dábálaš dušše rávis bohccuid lohkat. Man olu
dahke dasto 50 rávis bohcco ovtta bearrašii?

Boazodoalu boarráset áigodagas, nappo ovdal 1800-logu, lei dábálaš
rehkenastit ovtta bearrašii/ruovttudollui mii birgii dušše
boazoadoaluin, birrasiid 50 rávis bohcco bearraša ealiheapmái,
muhtomin rehkenastet 50 rávis njiŋŋelasa. Lassiealáhusaiguin sáhtii
boazosámibearaš birget veahá unnibuin (vrd. Paus 1768: 263-264,
Hultblad 1968: 146-147).

Dáin loguin vihku ahte ii nuortalaš boazodoallu sáhte leamaš áibbas
"árvvu haga". 1800-logu maŋit oasis, go boazoealáhus lei garrasit
viidánan ja ealut ledje sturron, de rehkenaste Finnmárkku
ámttaeiseválddit ahte bearaš dárbbašii 100 rávis bohcco, nappo
njiŋŋelasaid ja varrásiid, dieđusge eanas njiŋŋelasaid (Niemi
1989: 31). Vai lea mihttu mainna buohtastahttá nuortalaš siiddaid
boazodoalu 1800-logu vuosttaš oasis, de lean geahčadan Guovdageainnu
boazodoalu 1835 olmmošlohkamiid vuođul (mii lea vuosttaš lohkan mas
šibihat, ja dan vuolde boazodoallu, lea mielde). Guovdageaidnu lei
ámtta stuorimus boazodoalloguovlu.

Guovdageainnus ledje juohke doalus gaskamearálaččat sullii 140
bohcco. Oallugiin lei mihá unnit eallu. 139 ruovttudoalus ledje
dušše 5 doalu main ledje badjel 1 000 bohcco; dát dieđusge gesse
gaskameari hui bajás. Jus dáid earenoamáš ealuid doalahit
olggobealde, de šaddá juohke bearraša gaskamearri olu unnit, gaskal
50 ja 100. Guovdageainnu dáloniin geat barge lotnolasat šibitdoaluin,
meahcástemiin ja boazodoaluin, ledje gaskamearálaččat 12 bohcco
(Niemi 1989: 31-32). Vaikko boazodoalu loguin leat eahpesihkkaris
bealit, de dat muitalit boazologu sulá.

1835-logut eai muital Njávdáma birra (eai ge Báhčaveaji). Mii fertet
maŋit olmmošlohkamiid geahččat, 1845-loguid, gávdnat Njávdáma
birra dieđuid. Nuortalaččain ledje dál 4 bearraša geain
gaskamearálaččat ledje 1,5 "stuora šibiha", 5,5 sávzza ja 30
bohcco, mii lei searveopmodat. Dan logi kvena sisafárren bearraša
buohtalas logut ledje 1,8 "stuora šibiha", 2,6 sávzza ja oktiibuot 5
bohcco (0,5 juohke bearrašis). Muđui ledje Mátta-Várjjaga
boazodolliin (mearrasápmelaččain, kvenain, dáččain)
gaskamearálaččat 5,8 bohcco juohke ruovttudoalus (Niemi 1989:
32). Lei oahpes ášši ahte Mátta-Várjjaga šibitdoaluid boazodoallu
ovddemustá lei vuodjima ja fievrredeami váste. Muhto nu go oaidnit, de
lei dát boazodoallu olu unnit go nuortalaččaid boazodoallu.

Jus Ingold` teoridoahpagiid galgá geavahit, de lei nuortalaččaid
doallu "pastoralisme", ja boazosápmelaččaid viiddis boazodoallu lei
dahje lei šaddame "ranching".

Maŋimus jahkečuođimolsumis árvvoštalai kulturgeográfa Amund
Helland (geas lei hui radikála sajádat Norgga dutkanbirrasis)
njávdánsápmelaččaid eallima ja ekonomiija. Dat máid son gávnnahii,
gustui várra guhkás doložii. Son gávnnahii namalassii ahte dán
servvodaga dovdomearkan lei ahte dan ekonomiijas ii lean dušše okta
suorgi, ii guđege dáfus. Mihtilmasvuohtan lei juste dat ahte servodat
lei máŋgga ekonomalaš heivehanmálle rádjeguovllus: "Skolttaid eallin
lea imašlaš gaskadilli guollebivdi, bivdoolbmá, johttisápmelačča
ja fástaássi álbmoga eallimis" (Helland 1906 II: 159). Muhto dat nanu
čanastat máid son oinnii njávdánsápmelaččain boazodollui, dagahii
ahte Helland buohtastahtii sin boazosápmelaččaiguin: Vaikko
guollebivdu dáiddii leahkit sin deaŧalaččamus ealáhus, "lea sis olu
mii muittuha johttisápmelaččaid" (Helland 1906 II: 157).

Muhto jorggihetnot dál fas 1800-logu ovddit oassái, Njávdánsiidda
vuosttaš albma nákkisvuođa áigái.

3.8HEAHTEDILI ÁIGI

Jus njuiket njávdánsápmelaččaid 1700-loahpa ja 1800-álggu
válddahallamis sullii čuohtejagi maŋŋelii, de lea surgadis álbmot-
ja servodatgovva. Jur jahkečuođimolsuma maŋŋelaš čállá Helland:
"Eanas skoaltasámibearrašiin lea heahti ja geafivuohta, ja sihke sin
gárvvut ja viesut leat hui duolvasat" (Helland 1906 II: 156-157). Eai
deattuhan dušše sosiála ja ekonomalaš dilálašvuođaid, muhto
maiddái luonddu ja olggobeale hámi, nu go leat gullan ovdalis
(vrd. 2.1.).

Dán válddahalláma dieđusge ferte moaitimiin árvvoštallat. Ovttatmanu
sáhttá dadjat ahte áššit eai leat jur dieinnalágiin, ja ahte
sosiáldarwinistalaš ja nállevealahanoainnut, máid dutkan maid
ovddastii, leat báidnán ášši (vrd. Eriksen ja Niemi 1981: 324
ff.). Dasalassin sáhttá eiseválddiid politihkalaš dilálašvuođa
oaidnu bohciidahttán loahppadili válddahallamiid
(vrd. Báhčaveaisiidda čielggadeami 2.3.4.). Helland` áigge gávdnojit
maid Njávdánválddahallamat mat eai čujut nuortalaš loahppadili,
muhto duođalaččabut čilgejit Njávdánservvodaga stuora
nuppástuvvamiid maŋimus 20 jagi, máid fargga gullat. Muhto dat
sevdnjes čilgehusat duođaštit gal ekonomalaš, kultuvrralaš ja
sosiála maŋosmannama - ja maid hirbmat statusgahččama goit
olggobeale oainnuin. Mii lei dáhpáhuvvan gaskal álgo 1800-logu ja álgo
1900-logu?

Muhtun dilálašvuođat leat dagahan njávdánsápmelaččaide heahtedili
áiggi, go sin boares kultuvra áitojuvvui duođas.

Rádjegeassima oktan dan váikkuhusaiguin leat juo namuhan. Dat čuzii
garrasit Njávdámii; vaikko ii jur ovttatmanu gal.

Nubbi ášši lea go Mátta-Várjjagii fárrejedje nu olu dáččat ja
kvenat geat ásaiduvve dohko eanandoallin ja
guollebivdin. 1700-kolonoserengeahččaleamit eai lean
lihkostuvvan. 1800-logus fárrejedje dáččat eanas suohkana
nuorttabeallái, nappo Báhčaveaisiidii. Muhtun muddui stivrejedje
eiseválddit nášunalberoštumiiguin dáčča kolonisašuvnna daid
"rášes rádjeguovlluide". Njávdámii eai fárren goassege nu olu
dáččat. 1920:s ledje doppe dušše 5-6% álbmogis dáččaŧ 523 , eanas
dáččat doppe ledje almmolaš virgeolbmát oktan
bearrašiiguin. Báhvvvčaveadji maid šattai kvenaide deaŧalaš
ássanguovlun.

Njávdansiiddas ledje eanemus kvenat. Njávdáma suohkan šattai oktan
Buođggáidnjárggain suohkana stuorimus báikkálaš kvena
servodahkan. Vuosttaš kvenabearaš lea ásaiduvvan Njávdámii
1821:s. Álggos sávve Norgga eiseválddit sidjiide bures boahtima danin
go sii ledje dássedis, fástaássi eanandoallit. 1870 máŋŋel rivde
oainnut. Dál atne sin náššuvnnalaš váttisvuohtan nu lahka Suoma ja
Ruošša rájiid, ja riggodagaid ja bargosajiid nalde gilvaleaddjin,
muhto sisafárren gal ii bisánan dan dihte. 1845:s ledje Njávdámis 45
kvena ja 28 nuortalačča. 1869:s ledje 138 kvena ja 11
nuortalačča. Njávdámis eai orron dáččat eai 1845:s eai ge
1869:s. Nuortalaččat šadde nappo oanehis áiggis unnitlohkui
iežaset gilis. Jahkečuođimolsumis čálii Helland ahte Njávdámis
ráđđejedje kvenat, geat "doalahit kvenagiela hupmangiellan" (Helland
1906 III: 511). Earret dan moadde dáčča geat bohte gillái
jahkečuođimolsuma maŋŋel, lei sulli seammá dilli gitta
2. máilmmesoađi rádjái.

Boazosámi viidáneapmi jotkkii ain 1800-logus. 1800-logu álggus
geavahišgohte boazosápmelaččat Báhčaveaisiiddas
Holmengrånesseŧ 524  guohtuneanamin. 1875 olmmošlohkamis leat 135
Mátta-Várjjaga olbmo čállojuvvon johtti-/boazosápmelažžan. Maŋŋel
go Suoma ja Norgga rádji dahppui 1852:s, lassánii Mátta-Várjjaga
guohtuneatnamiid deaddu. 1854 lága ja čuovvovaš plakáhta vuođul
šattai gielddusin geassejagis guođohit bohccuid doppe. Guohtumiid
galge seastit dálvái, muhto Várnjárga galggai leahkit
geasseorohahkan. Ii mas ge vuohte ahte dát láhka doahttaluvvui (Vorren
1951: 114 ff., Vorren Lundes 1979: 79). Várra lei duohta dilli
duogážin go guokte boazosápmelačča ožžo 1866:s lobi
Mátta-Várjjaga atnit geasseorohahkan (Vorren 1951:
115). 1850-60-jagiin ledje suohkana boazosápmelaččain gul badjel 20
000 bohcco, nappo lei 2/3 olles Nuorta-Finnmárkku boazolohku
doppe. Ledje olu eambbo bohccot go máid 1852:s ledje mearridan oba
Nuorta-Finnmárkku alimus boazolohkun (Vorren 1951: 114-115).

Dalle ain orrot boazosápmelaččat obalohkái dohkkehan Njávdáma
nuortalaččaid siidan. Dan vuohttit das go boazosápmelaččaid váldo
johtolatgeinnodat lei Suoma ráji mielde Báhčaveaji bajágeahčái ja
muhtun muddui Holmengrånessii 1525 . Goitge dettii dát stuora
viidáneapmi guohtuneatnamiid ja obanassiige nuortalaš kultuvrra.

Mearrasápmelaččat geat ain fárrejedje Davvi-Várjjagis ja Unjárggas,
ledje muhtun muddui heaitán boazosápmelaččat. Sii lassánedje
Mátta-Várjjagii árvvu mielde 130:s 500 olbmui 1800 ja 1870
gaskal. Njávdánsiidii ásaiduvve muhtun mearrasápmelaččat, nu go
Buođggáidvuona nuorttabeallái ja vuotnabahtii, Gievjovutnii,
Njávdánvutnii ja Uvdovutnii 1526 . Ii mas ge vuohte ahte
njávdánsápmelaččat ledje fárrema searvvis , nu go 1700-logus
ledje. Vaikko eai leat čielga ávdnasat dán birra, de orru nu ahte
ovdalaš riektedilli ja nuortalaččaid riekteoainnuid doahttaleapmi
lei garrasit maŋos mannan.

Leat unnán dieđut dan birra ledje go Mátta-Várjjaga mearrasámiin
bohccot ovdal 1800-logu gaskkamutto; muđui Várjjagis gal ledje
doloža rájes leamaš mearrasápmelaččain veahá bohccot. Wessel
oaivvilda ahte kvenaid sisafárren movttiidahtii mearrasápmelaččaid
bargagoahtit eambbo bohccuiguin go vuodjin- ja fievrredandárbu
lassánii (Wessel 1938/1977: 138). 1875 olmmošlohkama vuođul ledje 92
mearrasámi guollebivdo- ja eanandoallobearrašis 34 bearraša main
ledje bohccot. Eatnasiin ledje 1-10 bohcco, muhtumiin (9 bearrašis)
ledje 12-60 bohcco, ja ovtta bearrašis ledje birrasiid 100
bohcco. Sii geain eanemus ledje bohccot, ledje boazosápmelaččat geat
ledje fásta ássagoahtán (Vorren Lundes 1979: 91). Olles gielddas
lassánii mearrasámi boazodoallu gaskal 1865 ja 1875 lagabui 500
bohccos birrasiid 800 bohccui.

A/S Sydvarangera álggaheapmi dakka maŋŋel jahkečuođimolsuma, ja
eará industridoaimmaid plánen suohkanis, maid dieđusge duvddii
garrasit eambbo dáčča ásaidumi, muhto dat lei maid áittan
nuortalaččaide, nu go gullat maŋŋelis (3.12.).

Dalle ledje juo nuortalaš suodjalusat gahččagoahtán.


3.9LUOSSA MASSOJUVVO EARENOAMÁŠ VUOIGATVUOHTAN

1828 vuolitriekteduomuš 527  masse njávdánsápmelaččat iežaset dološ
earenoamáš luossabivdorievtti Njávdánjogas. Dát riekti orru leamaš
dohkkehuvvon gitta dassážii go suopmelaččat duođas fárregohte
dohko.

Riekteášši vuođđun lei go Njávdáma nuortalaččat ovttas
suopmelaš sisafárrejeddjiin Paul (suomagillii Paulu) Ekdahlain,
áššáskuhtte guhtta gili kvena joga luossabivddu oktavuođas
čujuhettiin boares vuoigatvuođaide. Ekdahlas ledje alddis leamaš
nuortalaččaiguin soahpameahttunvuođat joga luossabivddu birra
(Ekdahla birra gč. Paulaharji 1973: 135-136). Ášši birra lea
čállojuvvon máŋgga čállosis (gč. omd. Vorren Lundes 1979: 64, 86,
Gorter 1981: 12, Niemi 1989: 30, NOU 1993: 34 Finnmárkku eatnamiid ja
čáziid riekti ja hálddašeapmi: 155). Áidna vuđolaš gieđahallan
riektehistorjjálaš oainnuin gal ain lea Tønnesena čálus (Tønnesen
1972/1979: 122-125, 254-257).

Oanehaččat muitaluvvon ákkastii riekti dainna ahte Njávdán lei 1775
eananvuovdinresolušuvnna 6. § mielde okta Finnmárkku "stuora
Jogain", ja dáid jogain galge buot gili ássiŧ 528  beassat bivdit. Go
giliássit juo ledje searválaga bivdán, de galggai ain leahkit nu
resolušuvnna mielde. Ii galgan váldot vuhtii gos gilis olmmoš ásai,
dahje lei go sisafárrejeaddji dahje gili álgoássi. Deaŧalažžan lei
dat ahte go fal lei gili ássi, de lei sus bivdovuoigatvuohta
seammaládje go buot earáin gilis. Rievttis čujuheigga goappeš bealit
ámttaduođaštusaide maid bokte oaččui bivdit. Ekdahla ja dan guđa
njávdánsápmelačča (várra buot ruovttudoallooaivámušaid)
ámttaduođaštusat ledje čállojuvvon 1845:s (gulahuvvon 1 529 
Čáhcesullo áššáskuhttin 1 530 - ja vearrodikkis suoidnemánus 1845),
luossabivdonákku geažil. Ámttaduođaštusain deattuhuvvo ahte
duođaštusguddiin lei riekti "ránnáiguin ovttas" bivdit luosaid
"Kobberforsholmenis"1531 Skoaltabáikki bajábeale goržži
rádjái. Ekdahl orru leamaš muhtunlágan arkitekta nuortalaččaid
ámttaduođaštusháhkamis, go ovttasráđiid nuortalaččaiguin
geahččalii sihkkarastit alcceseaset mearriduvvon bivdoguovllu
(vrd. Nuorta-Finnmárkku sunddiguovllu 1829-46 pántagirjji, folio 116,
STATØ). Ámttaduođaštusat galge lasihit riektesuodjalusa. Muhto
kvenat eai lean dohkkehan dan dihto johkabáikki. Rievttis nappo eai
beroštan ámttaduođaštusain.

Duomus vuhtto - vaikko loahppa šattai earalágan - ahte lei veahá
ipmárdus nuortalaččaid gáibádussii, omd. go lei friddja
áššejođiheapmi 1532 : Nuortalaččat ledje:

"Joga ovdalaš Hálddašeaddjit, gos sii guhká leat iehčaneaset
bivdán, ja lea nappo lunddolaš ahte sii, ovdal go dohkkehedje kvena
sisafárrejeddjiiguin juogadvvit Oktasašrievtti, háliidedje
Duopmustuoluid mearridit Rievtti" (Nuorta-Finnmárkku sundiguovllu
duopmoprotokolla 1846-1855. 1948; STATØ).

Nuortalaččaid dološ vuoigatvuođat eai vajálduvvon maŋŋel
1848. Go 1870-jagiin lei ságas hukset luossagorkŋohaga Geavgŋái, de
vuosttaldedje nuortalaččat dan. Vuosttaldeapmi várra dagahii ahte
heaittihedje áigumušaid álgovuorus (vrd. Finnmarksposten 13/1881,
Enbuskas 1984: 10). Mátta-Várjjaga gielddastivra celkkii
Eanandoallodepartementii 1906:s muhtun luossanákku oktavuođas:

"Njávdánjoga guollebivdu lei oktan eará vuoigatvuođaiguin ng. stáhta
eatnama nalde, ártan dasa go olbmot obanassiige ásaiduvve leahkái. Dat
gulai skoaltasápmelaččaide olu ovdal go dát riikkaoassi bođii
Norgga hálddahusa vuollái, ja go dát sápmelaččat 1826
rádjerievdadeami maŋŋel válljejedje bissut Norggas, dáiddii eaktun
leamaš ahte sii galge doalahit birgejumi gálduid mat dassážii ledje
sis leamaš" (Rt. 1955: 887, Tønnensenas 1972/1979: 123).

Finnmárkku ámtamánni, A. T. Urbye, celkkii 1909 čielggadusas seammá
ášši birra Eanandoallodepartementii ee. ahte 1848-duomu vuođđu lei
"oba luovos" danin go 1775-resolušuvdna (6. §) dušše čujuhii "oba
gili dološ geavaheapmái...". Urbye mielas lei danin "oalle
heivemeahttun" dán vuođul addit "juohke ássái rievtti oktasašbivddu
gáibidit". Son čuoččhii maid dákkár dulkoma "čielga
vuostelasvuohtan" dasa máid Norga ja Ruošša soabaiga 1834-protokolla
ráhkadettiin. Resolušuvdna han ii lean guston, nu go juo leat
gávnnahan, dalle go Mátta-Várjjat ii vel lean stáhtarievttalaččat
Norgii gullevaš (Kopigirji nr. 69 Finmarkens Amt, STATØ). - Urbye lei
njunuš láhkaoahppavaš; son lei ee. leamaš sadjásaš
ráŋggáštusriekte 1533 professor ja Karlstadšiehtadallamiid čálli
ovdal go šattai Finnmárkku ámtamánnin, 1906-12. Maŋŋel son lei
bargoministtárin (1913) ja justisministtárin (1916-17). Son šattai
dr.juris. 1909:s (NOU 1993: 34, Finnmárkku eatnamiid ja čáziid riekti
ja hálddašeapmi: 424).

Urbye čielggadus lea deaŧalaš vuođđun Tønnesen` loahppacealkagii
1848-duomu birra: "Nanu skoaltasámi árbevierroriekti ii oba leat ge
vuhtii váldon. Njávdánskoalttaiguin lea Norgga riektehistorjjás hejot
meannuduvvon" (Tønnesen 1972/1979: 123).

Maŋit duomuin leat goitge 1848-duomu váldočuoggát bisuhuvvon ja
guorahallojuvvon ja čilgejuvvon. Muhto guollebivddu riektebeliid
birra lea leamaš moivi ja eahpečielggasvuohta gitta dássážii; dat
olu riekteáššit čájehit dan. Njávdáma luossabivdoriiddut maŋŋel
1848 leat eanas leamaš dan nalde go gili olbmuin (nuortalaččain ja
sisafárrejeddjiin ovttas) vai stáhtas mearridanriekti bivddus ja
láigolihttodilálašvuođaid birra.

1860-jagiin álggahuvvui luossadiggi, vuosttaš lei 1864:s, ja dan
jođihii fáldi (Várjjat sunddiguovllu 1857-1864 justisprotokolla,
STATØ). Neidenelvens Fiskefellesskap 1534  lea 1891 rájes hálddašan
joga. Muhtun jagiid láigohedje olgoriikka lustabivdit guollebivddu
dahje oasi bivddus ja dienas manai guollebivdosearvái. Ovdalaš
nuohttegeassin máid doaimmahedje ovttas 5-600 m bihtás Geavgŋá
vuolábealde, gildojuvvui 1895 gonagaslaš resolušuvnna
bokte. Eiseválddit nappo stivrejedje bivddu eambbo ja eambbo, ja
báikkálaš hálddašanásahus lei sihke vuoste- ja
mielbargi. Njávdánjoga guollebivdosearvi lea oainnat lágastan máŋgga
geardde ii dušše priváhta beroštumiid ovddas, muhto maiddái stáhta
ovddas. Dás eat sáhte guorahallat eaŋkiláššiid ja
soahpameahttunvuođaid; eai ge dat leat áigeguovdilat dán
oktavuođas. Čujuhan baicca Tønnesen:i (earenoamážit 255 ff.) ja
Falch:i (Falch 1988: 22-25, 29-32). Muhto Njávdáma nuortalaččaid
árbevierut ja vuoigatvuođat leat váikkuhan guollebivdosearvvi
sierranjuolggadusaid čuoččuheapmái Njávdánjogas. Nu go daddjo
muhtun 1965 gaskariekteduomus: "Njávdánjoga luossabivddu sierraortnega
duohken lea skoaltasápmelaččaid dološ geavaheapmi" (Hålogalándda
gaskariekti suoidnemánu 16. b. 1965, Váiddaoassi Hålogalándda
gaskariektái. Váiddaášši nr. 15/1990 A, oassi II: 202).




3.10FÁSTAÁSSIID BOAZODOALU BOHCIIDEAPMI

1800-logus geavahedje "fástaássi"-doahpaga sisafárrejeddjiid birra
geat elle šibitdoaluin, dahje šibitdoaluin lotnolasat
guollebivdduin, nappo dáččaid, kvenaid ja mearrasápmelaččaid
birra. Boazosápmelaččaid eai goassege gohčodan "fástaássin". Eai
nuortalaččaid ge gohčodan "fástaássin" nu guhká go sii johte
árbevirolaččat. Njávdánsápmelaččat heite dađistaga johtimis
1800-logu loahpas, muhto 1910-20 jagiin eai goit vel gohčodan sin
"fástaássin". Mátta-Várjjaga 1911-12 boazodoalu lohkanbáhpiris leat
guokte njávdánsápmelačča ja vieljažagat Boris ja Mikit Ivanovitsj
čállon johttisápmelaččaid searvái.

Boazosápmelaččaid boazodoalus ledje váttisvuođat maŋŋel 1800-logu
gaskkamutto, ee. badjelmeare viidáneami geažil ja oarjelis maid
rádjedahppama geažil. Muhto fástaássiid boazodoallu gal ovdánii
jođánit, vaikko sis ii lean almmolaš dohkkeheapmi ja vaikko
Mátta-Várjjat lei gildojuvvon geasseorohahkan. Fástaássit bargagohte
sin iežaset ruovttubáikki boazodoalloárbevieruid mielde, kvenat fas
Suoma dálloboazodoalu mielde ja mearrasápmelaččat fas veahá
Várjjatvuona siskkit guovlluid boazodoalu mielde ja veahá
boazosápmelaččaid boazodoalu mielde.

1860- ja 70-jagiin dagahedje váttisvuođat heargesáhttoguovddáža
vuođđudemiin fástaássiid boazodoalu lobálažžan, seammás go dát
láivudii 1854 mearrádusa gieldit Mátta-Várjjaga geasseorohahkan;
mearrádusa man muđui geardduhedje ja čavgejedje máŋgga geardde
(ee. 1892 njuolggadusain).

Heargesáhttováttisvuođa geahččaledje čoavdit dainnalágiin ahte
bálkáhedje moadde boazosápmelačča jođihit sáhttoguovddáža,
ee. geahččat fástaássiid bohccuid, man alimus lohkun galggai leahkit
200 ja gos sáhttovuojániid galge viežžat (1866 gonagaslaš
resolušuvdna). Nu go leat gullan, de ledje 1870-jagiid fástaássiin
olu eambbo bohccot go 200. 1888:s ledje juo measta 800, 1898:s measta
2 000 ja 1910:s birrasiid 2 700, almmolaš loguid mielde. Dáid ferte
atnit unnimus lohkun, nu go maiddái boazodoallobearráigeahčči
Kristian Nissen dajai (Nissen 1919: 60).

Ámtta- ja riikkadási eiseválddit balle ahte fástaássiid boazodoallu
galggai dagahit boazosápmelaččaid boazodoalu ovdii. Muhto báikkálaš
eiseválddit gal baicca dorjo fástaássiid boazodoalu geavatlaš ja
ealáhuslaš árttaiguin, soitet maid leamaš ideologalaš
árttat. Loahpalaččat šattai soahpamuš mas mearriduvvui ahte ii
oktage fástaássi ožžon atnit eambbo go 15 bohcco, gielddas eanemusat
300 bohcco. Seammás rahppui Sállan fástaássiid bohccuide
geasseorohahkan. Nuortalaččain gal ain lei suolu
boazoguohtuneanamin.1880-jagiid álggus celkkiiga dat guokte
boazosápmelačča boazogeahččansoahpamuša eret. Gielddastivra balai
makkar dilli šaddá - bohccot šadde dás áibbas veaiddalassii.

Gielddastivra mearridii dasto bivdit Mátta-Várjjaga nuppi sámijoavkku
geain maid lei guhkes boazodoallohárjáneapmi, namalassii
nuortalaččaid, váldit geahččandoaimma badjelasas. 1883:s álggiiga
dasto guokte Njávdánnuortalačča geahččat fástaássiid bohccuid, mat
dál masttahuvvojedje nuortalaččaid ellui. Dán olles ealu mainna
nuortalaččat dál galge bargat, gohčodedje nuortalaččaid bohccuid
mielde "skoaltaeallun" (vrd. Vorren 1951: 117-118:
Reinbeitekommisjonen av 1909, Innstilling: 36-39).

Guođohanšiehtadusa bienaid 1 535  eat dovdda. Danin eat dieđe
mainnalágiin nuortalaččat árvvoštalle Sállana rahpama ja oktasaš
ealu guođoheami. Siidda dološ verddevuođa árbevierut iešguđet
sámijoavkkuid gaskkas, máid 1700-logus leat oaidnán, sáhttet dagahan
ahte vuoigatvuođaid árvvoštallama oktavuođas ii lean dát nu stuora
dáhpáhus. Soitet maid váldán badjelasaset doaimma vai gievrrabut
šaddet váikkuheamis ja mearrideamis dan mannolagas mii ii orron
garvimis.

Šiehtadus ođastuvvui logi jagi maŋŋel, 1893:s, várra seammá
mearrádusaiguin go ovdalaš soahpamušas ledje. Nuortalaš
boazogeahččiguovttos Boris ja Mikit Ivanovitsj leigga šiehtadusa
mielde váldán badjelasaskka "guođohit iežaska ja Mátta-Várjjaga
Fástaássiid Bohccuid Bálkká ovddas geasset
Sállanis...". Formálalaččat lei ain fástaássiid bohccuide alimus
lohku. Nuortalaččaide gal eat leat gullan goassege lei biddjojuvvon
alimus boazolohku, vaikko eiseválddit gal dađistaga háliidedje
Mátta-Várjjaga boazologu geahččat oktan.

Nuortalaččat guođohedje olles ealu gitta 1929 rádjái; dalle heite
ja ledje dáhpáhusat dan oktavuođas. Dan birra gullat eambbo
maŋŋelis (3.13.).

Eiseválddit ledje jávohaga dohkkehan ahte Sállan geasseorohatgielddus
ii doahttaluvvon. Sii soitet danin dohkkehan dili go nuortalaččat
guođohedje ealu - suolu han lei nuortalaččaid dološ
geasseorohat. Muhto 1898:s gal vieljažagat gohččojuvvuiga
riektái 1536  go leigga doppe guođohan stuorit ealu go lei lobálaš -
300 bohcco ja eanemustá 15 heakká juohke bearraša nammii - ii ge
danin go ledje geavahan Sállana. Riekti gávnnahii ahte moatti
boazoeaiggádis ledje eambbo bohccot go lei lobálaš. Nappo sáhkkohalai
váldoguođoheaddji Boris Ivanovitsj (Meddomsrett 23.11.1898, 15/1968
Reindriftsarkivet/Pk 17, RA). Guokte jagi das ovdal leigga
vieljažagat váidojuvvon ja mannan friddja go eaba gul lean guođohan
ealu doarvái bures, nu ahte bohccot ledje gittiid billistan
(Meddomsrett 27.1.1986).

Báikki eisseválddit eai beroštan nu olu go ámttaeiseválddit das ahte
lobálaš boazolohku dollojuvvui. Sii dorjo ain juohke ládje
fástaássiid boazodoalu. Go 1909 Boazoguohtunlávdegotti boazolága
árválus gárvánii, vuosttaldedje sihke Ruovdavuona ja Njávdána báikki
álbmot gili-, guollebivdo- ja eanandoalloservviid ja gielddastivrra
bokte árvalusa heaittihit Mátta-Várjjaga geasseguohtuneanamin ja dan
ahte árvalus garrasit deattuhii johttisámiboazodoalu. Lea áibbas
čielggas ahte lávdegoddi balai das go atne Mátta-Várjjaga fástaássiid
boazodoalu mannolaga áibbas rájiid haga. Lávdegoddi balai
earenoamážit go dađistaga eambbo sarváid "lobihaga" dikte
veaiddalassan "feara gos Mátta-Várjjagis". Sii oaivvildedje ahte
geassejagis eai oba galgga ge sarvát leahkit suohkanis (Innstilling
1909: 38).

Ámta mieđihii dál ja doarjjui 1912 cealkámušas Mátta-Várjjaga
oainnuid (Vorren 1951: 118).

1910 rájes organiserejuvvui suohkana boazodoallu
boazodoalloservviide. Dát doaibma lei eahpitkeahttá oaivvilduvvon
suodjalit ja ovddidit fástaássiid boazodoalu máid rahčamiin ledje
ožžon, guhká guovllu- ja guovddášeiseválddiid miela vuostá.

Boazodoallobearráigeahčči Nissen guorahalai Mátta-Várjjaga ja Suoma
ja Ruošša rádjeránnáguovlluid boazodoalu hui vuđolaččat čiegus
1919 Grænsekomiteena (rádjelávdegotti) ovddas (lávdegotti birra,
gč. Eriksen & Niemi 1981: 161 ff.). Doppe cealká son ahte fástaássiid
boazodoalu ovdáneapmi lea garrasit čuohcán Mátta-Várjjaga
johttisámiboazodollui mii lea hirbmadit maŋos mannan. Son maid
namuha, seammaládje go 1909 boazodoallolávdegoddi, ahte fástaássiid
boazodoallu lei billistišgoahtán guohtuneatnamiid muhtun guovlluin;
sii ledje lobihaga luoitán sarváid veaiddalassii. Nissen celkkii
fástaássiid boazodoalu lobivuođu 1537  birra ná: "Mátta-Várjjaga
fástaássit leat áigá ja lobi haga ja láhkavuođu 1538  haga álggahan
boazodoalu suohkanis". Dát lei seammalágan oaivil go
boazodoallolávdegottis. Nappo lei rivvema 1539  birra sáhka (Nissen
1919: 56-60). Boares mállet nuortalaš boazodoallu oanehet
johtolagaiguin ja Mátta-Várjjaga duottarsámi geavaheapmi ja
rádjeguovllut dálveguohtumin ledje dál áitojuvvon go fástaássiin ledje
bohccot. Dán čilge Nissen muhtun oktavuođas "Mátta-Várjjaga
mihtilmas luonddu- ja ássandilálašvuođa vuođul". Dál ledje bohccot
miehtá suohkana birra jagi, guođoheaddjin ledje "moadde
boazosápmelačča ja skoaltasápmelačča, geain alddiineaset leat
oalle olu bohccot ealus" (Nissen Schøyenis 1920: 67).

Eiseválddit meannudedje guohtungažaldaga máŋgga geardde
2. máilmmisoađi rádjái, muhto dilli ii rievdan.

Movt manai dasto nuortalaččaid boazodoaluin maŋŋel
1800-gaskkamutto stuora nuppástumiid?

3.11SKOALTAEALLU

Mii leat nappo gullan ahte dan searveealu máid Ivanovitsj-vieljažagat
galggaiga guođohit, gohčodišgohte "skoaltaeallun". Muhto movt manai
dainna albma skoaltaealuin?

Lea olu mas vuohttá ahte njávdánsápmelaččain lassánedje bohccot
veahá 1800-logu maŋit oasis, nu go dain eará nuortalašsiiddain
nai. Boazosápmelaččaid boazodoallovuohki sáhttá báidnán
sin. Nuortalaččat soitet danin bargan garraseappot vai birgejit
dálloboazodoalu ja boazosámidoalu vuostá. Muhto deaŧalaččamus ártan
nuortalaččaid garraset boazodollui gal dáiddii leamaš ahte masse
eará vuođđoriggodagaid mat sis dassážii ledje leamaš jur
earenoamášvuohtan, nu go luosa, fuođđu ja čakča- ja
dálveorohagaid. Nuortalaččat fertejedje garraseappot bargagoahtit
boazodoaluin go oba dološ eallinláhki áitojuvvui.

Ole Solberg lea válddahallan Báhčaveaisiidda mannolaga dán dáfus
maŋŋel jahkečuođimolsuma. Nu go muitit, de muitalii Tanner stuora
nuortalaš ealuid ain 1910 birrasiid (čuokkis 2.3.4.). Njávdánsiidda
birra eai leat dákkar čielggadeamit, muhto doppe dáiddii leamaš
seammaládje. Vorren čujuha ge juste dan go čállá Njávdáma birra
1800-logu maŋit oasis: "Skoalttaid boazodoallu maid lassánii dalle ja
sii maid dahke nu go earát, lasihedje njiŋŋelasaid ealus" (Vorren
1951: 116-117).

Nominatiiva namuheaddji olmmošlohkamat 1865 rájes muitalit maid veahá
šibitdoalu birra; dan vuolde lea maid boazodoallu. Earenoamážit
boazodoallodieđut eai várra leat nu juste riekta, danin go ealut
ledje dálveorohagas dalle go olbmuid lohke; eaiggádát háliidedje
almmuhit unnit loguid go duođas ledje, livnnega dihte
jna. Šibitdoalu logut gal baicca dáidet rievttabut. Mii ferte danin
atnit boazodoalu loguid unnimus lohkun.

1855 olmmošlohkan ii leat oppalaččat nominatiiva, dušše
čoahkkáigeassun ruovttudoaluid- ja gilidásis. Njávdánis gal goitge
leat buot bearašoaivámušaid namat čállojuvvon. Njávdámis ledje
lohkan 16 kvena ruovttudoalu oktiibuot 10 bohccuin, nappo
gaskamearálaččat 0,6 bohcco bearraša nammii. Seammás lohke doppe
golbma nuortalaš bearraša main guoktásis ledje bohccot, 67 ja 63
heakka. Soitet gal leamaš eambbo bearrašat Njávdánsiiddas, muhto mat
ledje gaskaboddosaččaŧ 540  manus, omd. boares dálveorohagain mat ain
ledje Suoma bealde. Dan guovtti nuortalaš bearrašis main ledje
bohccot, ledje maid "stuora šibihat" ja sávzzat. Goappešagat ledje
stuora ruovttudoalut, logi olbmo goappásge. Dat ruovttudoallu mas eai
lean bohccot, lei unni - dušše 4 olbmo - ja sis eai lean eará
šibihat go okta sávza. Lei árvvusge geafes bearaš.

1865 olmmošlohkama vuođul vihku ain eambbo ahte eai buot nuortalaš
bearrašat lohkkojuvvon, várra danin go lohkama áigge ledje nuppi
riikkas, Suomas. Omd. livččii dovddus Andrevitsj-bearaš namuhuvvon,
maŋŋel gohčoduvvon Ivanovitsj-bearašin, Njávdámis. Dalle lohke
dušše guokte nuortalaš ruovttudoalu Njávdámis, mas nubbi
1855-lohkamis lea searvvis. Njávdámis ledje 1864 báikkálaš
olmmošlohkamis lohkan njeallje nuortalaš ruovttudoalu.

1865-lohkama guovtti ruovttudoalus ledje Roman Fodorovitsja bearrašis
čieža olbmo geat buohkat ledje "greikka-katolihkat" (duohtavuođas
Ruošša-ortodoksat), ja dáin lei okta biigá ja okta
guossi. Ruovttudollui leat čállán 1 gusa, 5 sávzza ja 30
bohcco. Anders Forovitsj` (mii ferte leamaš Fodorovitsj)
ruovttudoalus ledje vihtta olbmo, ja okta dáin lei guossi. Sis ledje 2
sávzza ja 5 bohcco. Goappeš bearašoaivámušat leaba fidnočállosii
čállojuvvun guollebivdin.

Gili 16 kvenas ledje guhttasis bohccot, njealljásis 1-2 ruovttudoalu
nammii. Guovtti ruovttudoalus leat eanebuš, Johan Persen Enbuskas 9
ja Paul Ekdalas (Ekdahlas) 10 bohcco.

Njávdáma kvenaid boazodoallu lei olmmošlohkama mielde seammá dásis
1875:s. Lea maid čielggas ahte kvenat barge dalle eambbo
buđetgilvimiin; doppe lei šaddagoahtán dássedis eanandoalloservodat.

Dál lohke golbma nuortalaš ruovttudoalu, buohkat ledje
"greikka-katolihkat". Ivan Petrof Lavriaa ruovttudoalus ledje eamit,
nieida ja guokte kvena mat orro su luhtte. Ii leat muitaluvvon
mihkkege boazodoalu dahje šibitdoalu birra. Su fidnun lea
čállojuvvon "Muorračuohppi , Guollebivdi, Eanandoalli". Muitalemiid
mielde lei Lavriaa (Ivan Peter Lauri) álggos sisafárren karela guhte
náitalii nuortalašsiidii. Su namma lea nappo ruoššaluvvon dahje
"nuortaluvvon". Ivan Andrevitsja dállodoalus ledje vihtta olbmo, oktan
nuortalaš reaŋggain. (Nubbi bárdni lei maŋŋel dat dovddus
boazoguođoheaddji Boris Ivanovitsj, gean birra juo leat gullan,
riegádan 1870:s, jápmán 1946:s). Ivan Andrevitsj lea čálihuvvon
"Guollebivdi, ja sus leat bohccot. Eanandoalli. Ieš eaiggát".

Su viellja, Nikolai Andrevitsj, ruovttudoalus ledje vihtta olbmo, okta
dáin lei su eadni, leaska Avdatje Vasiliovna (riegádan 1806:s
Ruoššas). Doppe maid orui okta guossi guhte lei guollebivdi ja
beaivebargi.

1875-lohkamis ii leat nuortalaččaid šibitdoallu ja boazodoallu
earuhuvvon. Njávdáma nuortalašsiida lea lohkamis čielgasit adnon ain
searveservodahkan, muhto kvena servodagain ii leat nu. Nuortalaš
oktasašdoaibma lea olmmošlohkamis deattuhuvvon dainna ahte Nikolai
"bargá ovttas " vieljainis ja ahte sudnos leat 5 sávzza ja 50 bohcco.

Go 1900 olmmošlohkama geahččat, de oaidnit ahte doppe eai leat
šibitdoalu ja boazodoalu logut čállojuvvon. Dalle leat čállojuvvon
vihtta nuortalaš ruovttdoalu Skoltebyeniš 541  Njávdámis: Mikit
Ivanovitsj (ovcci olbmo), Boris Ivanovitsj (guhtta olbmo), Nicolai
Andrevitsj (5 olbmo), Åndre Jakobovitsj (3 olbmo) ja Natali Sava
(leaska, 3 olbmo). Mikita fidnu lea "Guollebivdu, Šibitdoallu,
Boazodoallu". Borisii lea seammaládje čállojuvvon. Nicolai lea
čállojuvvon guollebivdin ja šibitdoallin, muhto boahtá ovdan ahte
sus leat sávzzat ja bohccot. Åndres, gean birra lea čállojuvvon ahte
son lea gaskaboddosaččat "Sidseniemis", várra Suoma bealde, lea
guollebivdu ja boazogeahčču fidnun, ja ahte sus leat sávzzat ja
bohccot. Oaidnit nappo ahte dološ nuortalaš sávza- ja
boazodoallolotnolasbargu ain orru bistime.

Vaikko máŋgga Njávdáma kvena ruovttudoalus 1900:s leat bohccot
šibitdoalus, de ii leat oktage kvena čállojuvvon fidnolistui
"boazodoallin", "boazogeahččin" dahje eará fidnonamahusain máid
sáhttá boazodollui čatnat.

Lea čielggas ahte nuortalaččat ain doaimmahedje dan máid
olmmošlohkkit leat gohčodan gili boazodoallun. Vuosttažettiin ferte
gáldu dulkot dainnalágiin ahte nuortalaččat ledje gili stuorimus
boazoeaiggádat, ja ahte sis dat lei boazodoallomáhttu. Ovdamearkan dan
maŋit áššái lea maid ahte sii guođohedje "skoaltealu".

Gáldoávdnasiin maid vuohttit ahte njávdánsápmelaččain ii lean dat
geafivuohta ja vuolláneapmi máid Helland válddahallá dan áigge. Dat
dilli mii govviduvvo olmmošlohkandieđuin, orru baicca heiveme eambbo
dasa movt Ole Solberg oppalaččat čilge nuortalaččaid birra
jahkečuođimolsuma birrasiid. Dat lea gal vuosttažettiin
Báhčaveaisiidda guovllubargguid vuođul čállojuvvon (Solberg
Nissenis 1919: ee. 56).

1900 olmmošlohkan muitala obanassiige hui doaibmi ja nanu
nuortalašservodaga Njávdámis leamaš. Mikit Ivanovitsj` ruovttudoalus
lei okta návetbiigá, okta mánnabiigá, guokte šibit- ja
boazodoalloreaŋgga ja okta geafesduotna mii čázehiid goarui (ja son
lei ruošša). Mikita vieljas Borisis ledje guokte
guollebivdi/šibitdoallobargi, okta reaŋga ja okta geafesduotna.

(Lasáhus: Nuortalaš namat lea oalle máŋggaládje čállojuvvon
olmmošlohkamis. Mun lean geahččalan gehppes heiveheami gávdnat
1900-lohkama vuođul. Lean geavahan mikrofilbmejuvvon
originállisttuid).

Stáhtačálli Arnold Ræstad (maŋŋel dr.juris., dieđalaš
girječálli, olgoriikkaministtár 1921-22) finai Njávdámis 1907:s ja
čálii veahá njávdánsápmelaččaid birra, sihke iežas geahččamiid
vuođul ja oahpaheaddji Johs. Haaheima ja katekehta J. M. Urbye
dieđuid vuođul.

Nuortalaččat ledje dál eanas fástaássin, muhto dušše moaddelohjagi
das ovdal lei sis ain leamaš dološ johtinmálle, čálii
Ræstad. Dimbbarviesut ledje boahtegoahtán darfegođiid sadjái, ja dat
ledje stuoribut ja buorebut go Báhčaveaisiidda sápmelaččaid viesut
(Ræstad lei doppe maid leamaš). Nuortalaččat ledje veahá
kvenaluvvan, nu ahte sii máhtte dál suomagiela. Muhto Ræstad
muitaleami mielde háliidedje sii ain suodjalit iežaset
earenoamášvuođa ja eallinvuogi. Geavgŋá vuolábeale eatnama ja
kvenaid gaskkas lei áidi. Sii eai háliidan bártniideaset náitalit
kvenanieiddaiguin danin go sii eai lean hárjánan bohccuiguin bargat,
"nu movt Ruošša skoaltáhkut". (Lei boares árbevierru náitaladdat
báhčaveaisápmelaččaiguin). Sii manne unnán Guovžajávrri
ruvkerusttegiin. Vaikko okta bearaš lei lonuhan oskku ja manai Norgga
ipmilbálvalusain, de manne eatnasat ain dan boares kapellii ja dan
Ruošša báhpa gullat, guhte ain bođii oahppaladdat sin, hárvebut gal
dál go ovdal. Ræstada muitalemiid mielde ledje njávdánsápmelaččat
hui doaimmalaččat sihke eatnama ja čázi nalde (Reinbeitearkivet,
15/1968 pk 17, RA).

Lea njálmmálaččat muitaluvvon ahte Njávdámis náitalii kvena
nuortalaš nieiddain vuosttaš geardde 1917:s.

Nuortalaččaid giellan lei 1900-lohkamiid mielde "sámegiella"
(nuortalašgiella) ja "kvenagiella". 1865-lohkamiin muitaluvvo ahte
nuortalaš bearašoaivámušat "Ipmirdit Dárogiela". Ii lean gal várra
nu vuđolaš dárogielmáhttu, baicca lei nuppeládje. Helland čálii ge
dakka maŋŋel jahkečuođimolsuma ahte "eanas" nuortalaččat "eai
ipmir dárogiela" (Helland 1906 III: 502). Dalle lei gilis
eahpitkeahttá garraset kvenaiduhttin go dáruiduhttin. Muhto dilli
rievddai go skuvla álggahuvvui dakka maŋŋel.

Nuortalaččat nappo ain hálddašedje "skoaltaealu". Vieljažagat
Mikit ja Boris leigga guođoheaddjin ja Borisis lei
váldoovddasvástádus. Ræstad čállá 1907:s ahte moatti nuortalaččas
ledje 100-200 bohcco. 1911-12 boazolohkamis, mas Mikit ja Boris leaba
čállojuvvon johttisápmelaččaid searvái, árvvoštallui ahte
"skoaltaealu" boazolohku lei 1 000, ja nuortalaččat gul
eaiggádušše sullii 200 heakka. Goappeš logut dáidet leat
unnimuslogut. Dát lohku lea muđui sullii seammá go dan áigge
ruoššasápmelaččain lei; sin ruovttudoaluin han ledje gaskal 50 ja
200 bohcco (Hallström 1911: 246). Jus logut ležžet riekta, de
eaiggádušše Njávdáma nuortalaččat dalle 1/5 ealus, ja ieža sii
ledje 5% Njávdáma ja Buođggáidvuona álbmogis ("skoaltaealu"
eaiggádiid váldoguovlu; dasalassin eaiggádušše eará fástaássit
muhtun bohccuid, ee. Korsfjorden 1 542  olbmot.

1915-16 boazolohkamis ain árvvoštalle olles ealus 1 000 bohcco main
600 gul ledje fástaássiid bohccot. De gal ferte nuortalaččain
leamaš olu eambbo boazu go 1911-12:s. Sin boazolohku lei várra
árvvoštallon vuolibun go lei 1911-12:s. Boazodoallobearráigeahčči
Kristian Nissen maid namuha dan stuora, "albma" skoaltaealu 1915-16:s,
ja son orru duođašteame dan ahte eallu lei "dego ovddeš áigge
muittuhussan, dalle go njávdánsápmelaččat ráđđejedje iehčaneaset
dáid guovlluid ...". Nuppe dáfus oaivvildii son ahte Njávdáma oppalaš
boazolohku lei rehkenaston vuollelii go duođai lei (Nissen 1919: 62).

Lea almmotge čielggas ahte njávdánsápmelaččaid boazodoaluin manai
bures 1900-logu álgoguoktelohjagi, ja ain lei njávdánsápmelaččain
gili buoremus boazodoallomáhttu. Nu movt Helland čállá, de lei
nuortalaččaid boazodoallu fástaássiid vuođđun ja eaktun. Lei maid
nu ahte "Skoaltasápmelaččat dollet Mátta-Várjjagii vuojániid"
(Helland 1906 II: 161).

1910 olmmošlohkamis ásse 27 olbmo Njávdáma Skoltebyaš 543 , viđa
ruovttudoalus. 25 olbmo ledje "čielga" nuortalaččat, okta lei kvena
ja okta lei "kvenasápmelaš" (Wessel 1938/1977: 95). Nu lei
nuortalaččaid bearaš- ja fuolkevuohta ain seailume ovdalaš
geasseorohagas, mii dál lei birrajagiorohat.

Muhto dál lei jur ovdalaš go duođas mannagođii maŋos. Masson
vuoigatvuođaid váikkuhusat čuohcigohte čielgaseappot,
sosiálalaččat, kultuvrralaččat ja ekonomalaččat. Ja árbevirolaš
kultuvrra buot maŋimus doarjagat luoitigohte.

3.12OKTASAŠEANAN MASSOJUVVO

Dalle go Amund Helland dakka maŋŋel jahkečuođomolsuma čohkkii
Finnmárkku oasi dieđuid iežas stuora topográfalaš bargui, de logai
son ain Njávdáma nuortalaččaid eallit "searveeatnamis" (Helland 1 906 
III: 502). "Skoaltaeanan" Geavgŋá vuolábealde lei searveopmodat ja
doaimmahuvvui searvevuođas, seammás go doppe maid ledje
nuortalaččaid viessosajit ja rusttegat. Muhto go eambbo bargagohte
šibitdoaluin ja ássagohte fásta, de gilve eatnama fuođargieddin;
maŋážassii gilvigohte maid buđehiid doppe. Ovdalaš
ámttaduođaštusaid juohkin (vrd. 3.9.) ii lean movtge
juridihkalaččat dahje ekonomlaččat váikkuhan eatnama geavaheapmái
dahje eaiggáduššanriektái.

Dološ eatnama oktasašeananeaiggátvuohta Geavgŋá vuolábealde lei dál
heaittihuvvome. Formálaččat dahkkui dainnalágiin ahte eananbihtát
juhkkojuvvojedje ja eanančálihuvvojedje, nu go muđui nai dahke
eanandoalloeatnamiiguin.

A. B. Wessel lea čilgen dán duogáža ja mannolaga. Čuovvovaš lea
eanas su čielggadeami vuođul (Wessel 1938/1977: 94-96). Wesselis gal
dáiddii áššemáhttu go lei sihke báikkálaš servodaga dutkan ja
politihkalaš doaimmain leamaš dalle go heaittiheapmi čađahuvvui
(son lei Mátta-Várjjaga sátnejođiheaddji 1905-1910:s, guovlludoavttir
ja servodat-, kultur- ja historjádutki; r. 1858, j. 1940).

Wessel čállá ahte direktora Chr. Anker` ja easkkavuođđuduvvon
ruvkesearvvi dárbbu bággolotnut almmolaš ja priváhta eatnamiid
Mátta-Várjjagis, jus dárbbašuvvui, ja oktasašeatnama heaittiheami
gaskkas lei njuolggo oktavuohta. (Suomagillii gohčoduvvui
Skoaltaeanan Koltan-kenttä:n dahje Näätämo-kenttä:n, das vuolgá
kenttälaiset-doaba ("gieddeálbmot") Njávdáma nuortalaččaid birra.)
Buohkat jáhkke Anker` oažžut doarjaga jus háliidii Geavgŋá dulvadit
čáhcefápmun A/S Sydvarangera "ruovderáhkadanmášiinnaide". Son lei
gul ožžon ovdagiehtii lohpádusa. Váttisvuohtan dulvadeapmái lei su
oainnu mielde juste dát oktasašeanan. Njávdáma topográfalaš
dilálašvuođaid geažil fertii lossa elrávdnjeásahusaid juste dakko
bidjat jus dulvadedje. Oktasaš eaiggátvuohta dagahii su oainnu mielde
oastima dahje bággolotnuma váttisin. Muhto formálalaš bihtten unna
priváhta eananbihtážiidda ja eanančáliheapmi dagahivččii lotnuma
álkibun. Oktasašeaiggávuođa geažil han lei "geafes
skoaltasápmelaččain ain oalle nanu dáhkádus doalahit sihke eatnama
ja goržži luossabivddu nu movt lei". Goržži luossabivdu
doaimmahuvvui kvenaiguin ovttasráđiid. Sierra
eaiggáduššanriekti 1544  álkidahttá bággolotnuma dahje oastima ja
buhtadeami šiehtadallamiid.

Oktasašeanan mas lei kapealla ja girkogárdi, lonuhuvvui eiseválddiid
doarjumiin ja nuortalaččain jearakeahttá. Dat njeallje bearraša mat
dalle ásse doppe, ožžo juohkehaš "hui unna eananbihtáža, mii ii
dáidán doarvái ovtta sávzii ge, priváhta eaiggáduvvon eanamin". Nappo
šattai, nu go Wessel čállá, "nuortalaččain rieviduvvot eananbihttá
guoihgáttis mii sis lei leamaš oktasašeaiggáduvvon eanamin don
doloža rájes, ...".

Eananprotokollaš 545  masa eananjuohkin čállojuvvui, daddjo ahte gávpi
dahkkui "Finm. Ámtamánni njálmmálaš Gohččuma mielde"
(Máátta-Várjjaga suohkan lea addán eananprotokolla kopiija
girječállái). Ræstad čállá 1907 raporttas ahte Finmarkens
Jordsalgskommisjon (Finnmárkku eananvuovdinlávdegotti) ovdaolmmoš lei
muitalan ahte ámtamánni Truls Graff` áigge (1897-1906) "gullevaš
Skoalttaid dáhttuma haga biđgejedje sin oktasašeatnama" ja dasto
šattai eanan "earenoamážit juhkkojuvvut". Ártan lei go balle
oktasašeatnama šaddat "unna Ruošša stáhtažin Norgii"
(Reindriftsarkivet 15/1968 pk 17, RA).

Rádjeguovlluid "nášunála dilálašvuođa" árvvoštallamiin ja
davviguovlluid Norgga dalá politihkain, dáidá jahkehahtti ahte A/S
Sydvarangera konkrehta dárbbut čadnojuvvojedje
Ruoššaballui. Ámtamánni Graff háliidii earenoamážit
industriálggaheami, dáruiduhttima ja mihtilmas nášunála čájeheami
rádjeguovlluin (vrd. Eriksen & Niemi: 66 ff.). Nu go juo leat gullan,
de barggai son áŋgirit jahkečuođimolsuma birrasiid gáržžidit
báhčaveaisápmelaččaid luossabivdovuoigatvuođaid Báhčaveaivuonas
(vrd. 2.5.4). Lea seammá ámtamánni guhte 1906 bijahallui eret virggis
go lei váldán vuostá priváhta ruđaid dan ovddas go jođánit lei
gieđahallan Chr. Ankera eananoastináššiid 1 546  Mátta-Várjjagis
(Lunde 1979: 312).

Eananjuohkin dahkkui 1903-04:s. Ođđa eatnamat ožžo
eanančáliheamis ođđa dárogielnamaid, nu go 1902 eananvuovdinlága
njuoggadusain lei mearriduvvon (seammá jagi) (5. § čuokkis
d.). Eananvuovdinlágas oktan njuolggadusaiguin lei maid dakkár
politihka váikkuhus mii eanemustá deattuhii "náššuvnnalaš beliid"
rášes sajádaga rádjeguovllus (lága ja dan duogáža birra, gč. NOU
1993:34 Finnmárkku eatnamiid ja čáziid hálddašeapmi: 421 ff.). Boris
Ivanovitsj` eanan gohčoduvvui "Stenvik" (matr. nr. 423), Anna, Mikit
Ivanovitsja leaskka eanan, gohčoduvvui "Vigeland". 1920:s ledje doppe
vihtta nuortalaš eaiggáduvvon eatnama. Earret dan guovtti namuhuvvon
eatnama, ledje vel "Tørnes", "Ørland" ja "Neiden 427" (Wessel:
1938/1977: 96).

Eananjuohkin fátmmastii maid nuortalaš girkogárddi St. Georg kapealla
birra, mii lei geavahusas gitta 1902 rádjái dassážii go Njávdáma
ođđa kapealla oktan girkogárddiin vihahuvvui. Boares girkogárddi
boarráseamos oasi rogge dutkit 1915:s juo, ja olu dákterikkiid oktan
oaiveskálžžuiguin sáddejedje Kristiania Universitehta anatomalaš
ossodahkii (Wessel 193/1977: 93, Paulaharju 1973: 141).

3.13MAŊIMUS DOARJJA

Njávdánnuortalaččaid 1920- ja 30-jagiid govva lea earalágan ja
seavdnjadet go 1900-1910-govva, vaikko válddahallamiin ain oažžu
veahá eahpidit muhtun áššiid. Dávjá leat dat njálmmálaš ja
persovnnalaš muitaleamit máid ovttahat báikkálaš dáčča
gulahallanolbmát leat muitalan (vrd. Tanner 1919: 222-224). Okta dain
áibbas guovddáš muitaleddjiin guhte muitalii jur buot olggobeale
olbmuide geat Njávdáma birra ohce dieđuid, muhtun oahpaheaddji gilis,
ii čiegadan ge iežas sosiáldarwninistalaš- ja
badjelgeahččanoainnu nuortalaččaid dáfus (Tanner 1929:
223). Dasalassin lei son ieš poltihkalaččat searvvis rádjeguovllu
"nášunála gažaldagain", mii váikkuhii dasa ahte ii son atnán
kvenaid ge alla árvvus (Eriksen & Niemi: 137-138). Ee. oaivvildo son
ahte Njávdáma nuortalaččat ledje billohuvvan náli olbmoŧ 547 
"somáhtalaččat" [somáhtalaččat = rumašlaččat.] (Tanner 1929:
222).

Soahtegaskaáigge gal lei njávdánsápmelaččaid dilli
váttis. 1920-jagiid gaskamuttos ožžo máŋga bearraša almmolaš
veahki, ja nu lei maid báhčaveaisápmelaččaiguin. Muhto dalle ledje
earát maid seammá dilis, vaikko guđe čeardda olbmot. Dát lei
obanassiige váttis sosiála ja ekonomalaš áigi; eanas Finnmárkku
báikkiin lei gefiidveahkki dábálaš. Muhto orru leamaš nu ahte
nuortalaččat gillájedje earenoamážit. Assimilerenpoltihkka máid
doaimmahedje unnitálbmogiid vuostá čuohcigođii čielgasit
kultuvrralaččat, sosiálalaččat ja psykalaččat. Nuortalaččat
ledje biddjon buot vuolemussii nállehygienalaš ja
sosiáldarwinistalaš ráidalasaide, maiddái sápmealččaid
gaskkas. Mátta-Várjjaga servodatmannolat mas A/S Sydvaranger hirbmat
ođđaáigásašdoaimmaidisguin lei hui guovddážis, ii ge lean buorren
sin árbevirolaš eallinvuohkái. Olbmot náitaladdagohte eambbo
beroškeahttá čearddalaš rájiin. Báhčaveaisiidda áibbas
dárbbašlaš oktavuohta lei boatkanan. Ruošša báhpabálvalus nogai
1. máilmmesoađi áigge; dan vuostá lei Norga bargan nášunála
árttaiguin. Nuortalašgiella mannagođii jođánit maŋos. Nuorat
fárredadde eret, maiddái Girkonjárgga ruvkebirrasii. Tanner lei
ovttaoaivilis iežas váldomuitaleddjiin Njávdámis guhte 1926:s
čuoččuhii ahte moatti jagi geahčen

"lea čielga skoaltanálli ... áibbas nohkan ja Njávdáma
skoaltaservodat maid jávká skoaltasiidan, oktan skoaltagielain ja
skoaltadábiiguin ... Luonddubirrasa álbmot nohkagoahtá ja jávká oalát
ja dan sadjái boahtá ođđa ja gievrrat kulturáigi" (Tanner 1929:
222-224).

Dat heahteáigi mii Njávdáma nuortalaččain dál lei, lei sihke
ovttaskas dáhpáhusaid boađus ja guhkes áiggi dáhpáhusaid
boađus. Árbevirolaš eallinlágis ledje eanas cakkit áigá nohkan, nu
go luossabivddu aktoriekti, oktasašeanan ja áigodatjohtimat. Dušše
okta vuođđocakkiin lei báhcán, namalassii boazodoallu.

Maŋŋel 1920 birrasiid orru "albma" "skoaltaeallu" unnon. 1920-jagiid
gaskkamuttos muitalii Tannera muitaleaddji ahte dalle lei 50-100
bohcco eallu, ja dušše guovtti bearrašis ledje nállehanbohccoŧ 548 
(Tanner 1929: 223). Dát logut gal várra ledje unnibut go duohtavuođas
ja vaikko ii leat dalá olles Njávdánealu lohku, de lei árvvusge nu
ahte nuortalaččaid boazodoallu lei maŋos mannan fástaássiid
boazodoalu ektui. 1930-jagiid maŋit oasis dadjá Wessel ahte Njávdáma
nuortalaččat "ledje nohkkon measta visot" (Wessel 1938/1977:
95). Nuortalaččat maid ieža oaivvildit ahte sin eallu unnui
hirbmadit, earenoamážit 1920-jagiid loahpas. Mii lei dáhpáhuvvan?

Mu gáldodieđuid vuođul ii leat vejolaš čilget árttaid bienasta
bitnii, muhto orrot doarvái dieđut váldoárvvoštallamii. Fertet dasto
ovdalaš áiggi birra juo hupmagoahtit.

Neiden fisker- og gaardbrukerforening, Njávdáma báikkálaš
guollebivdiid- ja eanandolliid searvi, orru leamaš hui guovddážis
gili boazodoalu mannolagas, álggaheami rájes 1911:s soahtegaskaáigge
lohppii - ja nuortalaččaid boazodoalu loahpaheamis.

Eat dieđe juste goas searvi vuođđuduvvui danin go protokolla ovcci
vuosttaš siiddu leat láhppon. Danin váilot maid
álgomearrádusat. (Lean geavahan protokolla priváhta
govvakopiijaid). Vuosttaš čálus - 10. siidu - lea juovlamánu
31. b. 1911 álbmotčoahkkinreferáhtta, masa "Neiden fisker- og
gaardbrukerforening lea gohččon", mii dieđusge muitala ahte searvi
lei vuođđuduvvon ovdal. Bohte sullii beannotčuođi olbmo, eanas
"oarje Mátta-Várjjaga fástaássi boazodoallit". Čoahkkima
váldoulbmilin lei vuosttaldit ođđa boazolága evttohusa; evttohus
várra bohciidahtii searvvi vuođđudeami (vrd. 3.10.). Čoahkkin
mearridii dakkár cealkámuša mii garrasit moittii ahte
boazoguohtunlávdegoddi čoahkkima oainnu mielde lei "moatti
boazosápmelačča ovddas bargan stuora eanandoalloálbmoga
vuostá". Čoahkkin maid vuosttaldii čuoččuhusa ahte
boazosápmelaččat ledje gillán "Njávdáma kvenaid" geažil. Lávdegotti
árválus oainnat lei čujuhan juogamasa máid boazosápmelaččat ledje
dadjan, namalassii ahte njávdánsápmelaččat gilde boazosápmelaččaid
johtimis mearragáddái dálvái danin go kvenain ledje bohccot doppe. Lei
gul maiddái dáhpáhuvvan ahte fástaássit ledje vuojehan
boazosápmelaččaid ealu Suoma ráji rastá (Reinbeitekommisjonen av
1909. Innst.: 39)

Vaikko searvi álggus gieđahalai gili eará guoskevaš áššiid,
omd. boastta, geainnu jna., de lei boazodoallu čielga váldoáššin
čađat gitta soađi rádjái. Searvi adnui ja lei eahpitkeahttá
"fástaássiid boazodoalu" ságadoalli. Earenoamážit gozihedje
Njávdánguovllu birrajagiguohtuma dáfus.

Njávdáma nuortalaš birrasis lea maŋŋel leamaš olu ságastallan
árttain dasa go protokolla álgo ovcci siiddu váilot. Searvvi
ulbmilmearrádusaŧ 549  ledje árvvusge čállojuvvon dohko, nu go juo
ovdalis lea daddjon. Nuortalaččat leat čuoččuhan ahte dohko lei
čállojuvvon "šiehtadus" nuortalaččaid ja searvvi gaskal boazodoalu
birra. Mus eai leat dieđut mat duođaštit dahje hilgot dien
jurdaga. Muhto čielggas gal lea dálá protokolla vuođul ahte searvvis
ii lean makkárge beroštupmi sierra hábmejuvvon nuortalaš boazodollui
dahje eará nuortalaš áššiide. Nuortalaččat maid eai lean goassege
searvvi stivrras. Kvenat oktan mottiin almmolaš ámmátdáččain
(oahpaheaddjit, okta duollobearráigeahčči) ledje
njunnožis. Buođggáidvuona mearrasápmealččat maid ledje dássedit
mielde.

Dát dilálašvuohta ii soaba dan guovddáš sajádahkii mii
nuortalaččain ain lei Njávdáma boazodoalus. Fástaássit maid ain
bivde nuortalaččain veahki áššiin masa adnui máhttu.

Go boazolohku ain lassánii, gávnnahii searvvi stivra ahte lea dárbu
eanet guođohit. Ođđajagimánu 1. b. 1914 biddjuiga "skoaltaealu"
ovdalaš geahččiguovttos Mikit ja Boris Ivanovitsj formálalaččat
geahččin ovttasráđiid nuortalaš ránnáin Oskar Sava
Romanoffain. Bálkká birra ledje čielga mearrádusat ja lei álkis
njuolggadus boazogehččiid geatnegasvuođaid birra. Dán virgáibidjama
sáhttá maid geahččat dego ovdalaš guođohanšiehtadusa
ođasteapmin, muhto dál dat lei searvvi jođiheami vuolde. Buot
golmmas leat vuolláičállán šiehtadusa, buohkat dollojuvvon peannain.

1916 ja 1927 gaskal lea protokolla čállojuvvon suomagillii, earret
ovtta čoahkkima. Searvi šattai dađistaga eambbo čielga
boazodoallosearvin. Protokollas maid leat geavahuvvon namahusat nu go
"boazoguohtunsearvi" ja "boazodoallostivra" searvvi birra. Olu áššit
leat boazoguođoheami birra. Orru čielga vuohki: Dat friddjavuohta
mii guođoheddjiin dássážii lei leamaš, gáržžiduvvui
dađistaga. Guođohannjuolggadus čavgejuvvui guođoheami dáfus ja
olggobealeolbmuid guohtuneatnamiid gaskavuođa dáfus. Mearriduvvui
ee. ahte ii oktage guođoheaddjin galgan beassat akto vánddardit
Sállanealu luhtte amas "beaskanáhmisiid" báhčit vihtániid haga
(ášši 2 borgemánu 10. b. 1924 čoahkkimis).

Boris Ivanovitsjai gal eahpitkeahttá lei ain luohttámuš. Čoahkkimis
njukčamánu 20. b. 1924 daddjui ahte sus "guhte lei boarráseamos
boazogeahčči galggai leahkit eanemus váldi buot
boazogehččiin". Earát galge jeagadit su "buotlágan
dilálašvuođain". Jus biehttaledje, de sáhtii stivra bidjat sin eret
"vaikko goas".

1928:s dahke duohtan organiseret searvvi čielga
boazodoallosearvin. Ákkasteami čálle dáinnalágiin
ráhkkananstivračoahkkimis: "Gávnnahit ahte boazodoallovuohki mii
dássážii lea leamaš, ii leat šat dohkálaš; dál lea áigi rievdadit
vuogi". Ii čilgejuvvo gal dárkileappot mii dat lea doalus mii ii leat
šat dohkálaš.

Váldočoahkkin mii mearridii earalágan organiserema, dollojuvvui
cuoŋománus seammá jagi Fossheim skuvllas Njávdámis. Searvvi ođđa
namman šattai Vestre Sørvaranger rendriftslag (Oarje Mátta-Várjjaga
boazodoallosearvi). Ulbmilmearrádusain ledje guokte oasi: 1. "Ahte
boazodoallu doaimmahuvvo dohkálaččat buoremus ávkin
fástaássiide". 2. "Ahte boazodoallu ii šatta eaŋkilolbmo doaibman,
muhto guovllu geafesolbmuid lassiealáhussan". ("Geafes"- sáni leat
várrogasat sihkkon protokollas; sátni ii soaitte dohkkehuvvon
čoahkkimis, dahje soaitá maŋŋel sihkkojuvvon. Maŋimus oasi sosiála
govvideapmi sáhttá maid leamaš dalá bargiidsearvvi nanu dási mearkan
gilis). Bienalaš 1550  láhkačálus gieđahallojuvvui
gaskaboddosaččat; dat galggai loahpalaččat dohkkehuvvot nuppi
dábálaš váldočoahkkimis (njukčamánu 3. b. 1929). In oainne gal
protokollas ahte dát dahkkui. Ođđaorganiserenčoahkkimis nannejuvvui
fas Boris Ivanovitsj ealu váldoguođoheaddjin.

Muhtun čuovvovaš stivračoahkkimis mearriduvvojedje ođđa ja hui
bienalaš guođoheaddjenjuolggadusat. Njuolggadusain vuohttá
buorredoaibmi, gánnáhahtti ja bearráigeahčahahtti boazodoalu
mihttomeari, ja ahte guođoheaddjit eambbo go ovdal galge stivrra
diktit mearrádusaid dahkat. Njuolggadus orru čielgasit gohčodeame
guođoheddjiid dábálaš bálkábargin. Njuolggadusain ii oba boađe ge
ovdan ahte váldoguođoheaddji ieš lei oalle stuora boazoeaiggát, ja
ahte sus ledje alddis bohccot dan ealus máid lei bálkáhuvvon
geahččat. Seammá čoahkkimis biddjojedje guokte ođđa guođohaddji
virgái, vuosttaš geardde go eai lean nuortalaččat: Per Amund
Mortensen ja Ole Andreas Magga. Maŋit (riegádan 1900:s) šattai
guovddáš boazodoalloovdáneami váikkuheaddjin guovllus guhkás
soahtegaskaáigái, nu go gullat maŋŋelis. Son lei 1928:s
mearrasápmelaš ja ásai Buođggáidvuonas.

Njukčamánu 3. b. 1929 váldočoahkkimis, árváluvvui 2. ášši vuolde,
ahte boazogeahččit "farggamusat" biddjojit eret virggis ja
dieđihuvvo okta guođoheaddjevirgi guorosin. Lea čielggas ahte
evttohus bođii fáhkka čoahkkimii ja ahte ságastallui, muhto
protokollii ii leat ságastallan čállojuvvon nu movt lei. Evttohus
mearriduvvui 49 jienain 7 jiena vuostá. Muhto seammás mearridedje
sáddet deputašuvnna 1551  fylkkamánnái geahččalit mearrádusa ovdal go
čađahedje dan. Dát maid čielgasit čájeha ahte ášši lei stuora
dáhpáhus ja nággoášši 1552 . 14:s jienastedje dákkar deputašuvnna
vuostá.

Eará váldočoahkkinášši vuolde hubmojuvvui ahte boazogeahččit
ledje "alcceseaset merken" muhtun geažotbeljiid 1 553 . Jahkečoahkkin
mearridii dušše várrehusa addit.

Seammá jagi miessemánu stivračoahkkimis čujuhuvvuiga ovdaolmmoš ja
nubbinovdaolmmoš áirrasin fylkkamánni gohččun čoahkkimii
boazodoalu birra. Protokollas ii boađe ovdan manaiga go soai
čoahkkimii dahje mii čoahkkinboađusin lei. Muhto geassemánu
26. b. 1929 gal lei čoahkkin Girkonjárgga diggestobus Mátta-Várjjaga
boazodoalu birra, ja doppe lei maid fylkkamánni. Oarje Mátta-Várjjaga
boazodoallosearvvi ovddas oasálasttii ovdaolmmoš,
duollobearráigeahčči Ole Gabrielsen, ja nubbinovdaolmmoš,
gávpeolmmái A. K. Mikkola (guhte maŋŋel lei stuoradiggeolmmájin
Bargiidbellodaga ovddas). Čoahkkima vuđolaš referáhtas ii čuoččo
mihkkege Mátta-Várjjaga boazogehččiid eretbidjama birra. Jus dán
ášši gieđahalle, de ferte dat eahpeformálalaččat dahkkon.  Muhto
referáhtas vuhtto ahte Njávdáma áirasat meannudedje dainnalágiin ahte
doppe váilo guođoheaddjit. Gabrielsen čuoččuhii omd. referáhta
mielde ahte: "Geasseguođoheapmi livččii stuora ávkin Oarje
Mátta-Várjjaga boazodoallosearvái". Ja Mikkola lasihii: "lean
ovttaoaivilis ahte geasseguođoheapmi livččii buorre"
(Eanandoallodep., boazodoalu ja sáivaguolásteami kantuvra,
páhkkaáššit RJ, pk 5, RA).

Searvi gal gozihii boazogeahččeášši. Borgemánu 7. b. 1929
miellahtočoahkkima 1. ášši vuolde ledje golbma ohcáma boahtán
almmuhuvvon guođoheaddjevirgái. Vaikko dat ii boađe ovdan, de
fertejit dat ođđa guođoheaddjit oktan Boris Ivanovitsjain dalle de
facto biddjon eret virggis, almmá formaliserejuvvoma haga - muđui gal
livččii čállon protokollii. Ohcciin ii leat oktage nuortalaš, ii
ge oktage Njávdángili olmmoš. Ole Andreas Magga, Boris Ivanovitsj
ovdalaš boazoreaŋga, biddjui ođđa - ja áidna -
boazoguođoheaddjin.

Magga guođohii Njávdánealu measta golbmalohjagi. Son šattai guovllu
boazodoalu teknihkalaš jođiheaddjin 1 554  ja muhtunlágan
dynastivuođđudeaddjin. Su jođihemiin nuppástuvai boares siida
dađistaga boazo- dahje johttisámidoallun, ja dán dili 1555  jokse
formálalaččat 1960-jagiin. Ole Andreas Magga lea Fosshaugsiidda
(Maggasiidda) váldoolbmuid áhčči 4-5 B orohagas mii oktan stáhtain
áššáskuhttui 1980-jagiid gaskkamuttos guovllu
boazodoallovuoigatvuođaid oktavuođas (vrd. Deanu ja Várjjaga
gielddarievtti ášši nr. 116/1984 A: 5; Hålogalándda
láhkaolbmáriekti, váiddaášši nr. 35/1986, golggotmánu 1988
rekteášši riektegirji).

1920-jagiid mannolaga riekteguorahallan, Njávdáma boazodoalu
mearrideaddji áigodat, bohciidahttá máŋga gažaldaga: Manne lei nu
deaŧalaš bidjat virggiin eret dan golbma guođoheaddji - dahje
dahkaluddat ahte váilo guođoheaddjit? Manne lei nu deaŧalaš
ođđasit almmuhit virggi? Manne lei nu deaŧalaš diktit fylkkamánni
dán mearrádusa formálaččat geahččalit (mii gal várra ii dahkkon)?
Ja movt válddii Boris Ivanovitsj dán ášši; manne son ii ohcán dan
ođđa virggi? Gálduin ii gávnna albma vástádusa. Muhto dat
bohciidahttet árvvoštallama 1556 .

Ii sáhte čilget dainna ahte ledje eahpeduhtavaččat
guođoheddjiiguin, vaikko dieđut dovddahit boasttu meannudeami
barggus. Ivanovitsj han lei easkka ožžon nanu luohttámuša searvvis,
nu go fargga gullat. Ja ođđa guođoheaddji, Magga, han stivra lei
aittobáliid bidjan reaŋgan.

Nuortalaččaid govvideapmi lea ahte mannolagas lei dahkamuš
fástaássiid sávaldagain visot heaittihit nuortalaš boazodoalu oktan
daid vuoigatvuođaiguin mat vel ledje báhcán. Dát sávaldat lei gul
čadnon garraset ođđaáigásaš ja gánnáhahtti boazodoalu sávaldahkii
ja garraset fástaássiid beroštumiid čájeheapmái.

In leat gullan movt "vuostebealli" čilgeš mannolaga, earret dan
čuoččuhusa ahte Boris Ivanovitsj lei boarásnuvvan ja
geanohuvvan. Nuortalaččat eai mieđit dan čuoččuhussii ahte son
ii šat nagodan albmaládje guođohit. Son lei 58 jahkásaš
1928:s. Leat gullan ahte searvvis lei nanu fágalaš luohttámuš
sutnje, vaikko dáhpáhuvai dáinnalágiin. Ja gullat ahte son oaččui
vel eambbo luohttámuša. Ii masge vuohte ahte sus atne váilut
oppalašvuođa 1557  dahje eará.

Nuortalaš čilgehus lea čállojuvvon cealkámuššan máid Johan Jarva
čálálaččat lea duođaštan. Son lei kvena ja sadjásaš 1558 
stivralahttu 1918/29:s. Golbma-njeallje jagi maŋŋel náitalii son
nuortalaš nissoniin Njávdámis, Ellen Anne Borriseniin, Boris
Ivanovitsj nieiddain.

Duođaštusa beaivádeapmi lea 1986. Das dadjá Jarva ahte stivra su
mielas čielgasit, ovdal go ášši formálalaččat gieđahallojuvvui,
"systemáhtalaččat lei bargan skoalttaid guohtunguovlovuoigatvuođaid
vuostá". Muhtun stivralahtut ledje eahpidan lei go sis láhkavuođđu
heaittihit nuortalaččaid boares "skoaltaealu" vuoigatvuođaid. Danin
válljejedje čoahkkinolbmuid geat galge fylkkamánnái ovddidit
ášši. Stivra oaččui njálmmálaš raportta fylkkamánni čoahkkimis -
fylkkamánni lei gul dadjan ahte "skoalttain eai lean eambbo
vuoigatvuođat guohtuneatnamiidda go earáin". Nu go namuhuvvon, de ii
leat protokollai čállojuvvon fylkkamánni čoahkkima birra ii ge
dákkar čoahkkinbohtosa birra. Jarva ii loga makkárge
fylkkamánnereivve boahtán stivrii - ja dákkar reivve gal árvvusge
livččii protokollii čállán.

Jarva oaivvilda ahte Boris Ivanovitsj ii ohcán ođđa almmuhuvvon
guođohanvirggi go dovddai iežas vuoigatvuođaid ja go lei čeavlái -
son ii vuollánan ohcat "iežas ealu guođoheaddjin" (Čálalaš
vihtanuššan, Girkonjárga ođđajagemánu 25. b. 1986, priváhta
eaiggáduvvon. Jarva jámii 1988:s). Searvi orru maid dego árvvoštallan
ahte Ivanovitsj ii áigon ohcat virggi.

Guođoheddjiid eretbidjama ja dušše ovtta guođoheaddji
virgáibidjama sáhttá maid čilget searvvi heajos ekonomiijain. Muhto
dákkár deaŧalaš ártta gal várra livččii protokollii čállán, ja
dan eai leat dahkan. Árvvusge áigo unnidit boazologu veahá, nu movt
eiseválddit ain háliidedje, nu ahte ii čuohcán fástaássiid
boazolohkui. Go nuortalaččat eai lean šat searvvis, de lei álkit
unnidit olles boazologu sin boazologu unnidemiin.

Nu go leat gullan, de eai lean nuortalaš boazolohkui bidjan alimus
meari ovdal, nu go Mátta-Várjjaga eará boazodollui. Muhto jur dáid
stuora dáhpáhusaid geažil mearridedje alimus boazologu 1929
geasi. Dát mearrádus nanne árvvoštallama ahte gievrras fámut searvvis
barge nuortalaš boazodoalu vuostá, vaikko muhtun miellahtuid mielas
lei dát lobálašvuođa ja dohkálašvuođa ráji nalde.

Eahpádus ja morálalaš oamedovdováivvádus vuhttui borgemánu 7. b. 1929
mielahttočoahkkimis go Magga biddjui virgái. Maŋŋel go
virgáibidjama mearrádus lea čállojuvvon protokollii, lea álggos
čállojuvvon "Čoahkkin loahpahuvvon" ovdaolbmo
vuolláičállagiin. Dasto lea dát sihkkojuvvon, ja ovdaolmmoš árvalii
ahte Boris Ivanovitsj válljejuvvo "searvvi luohttevašolmmožin
vuoigatvuođain atnit 50 - vihttalogi - bohcco" (mun lean
finjučállagiin 1 559  merken). Nubbi eará stivralahttu buvttii
vuosteevttohusa sihkkut cealkaga rievtti birra bohccuid atnit, muhto
doalahit cealkaga luohttevašolbmodoaimma birra. Ovdaolbmo evttohus
mearriduvvui 24 jienain 18 jiena vuostá.

Muitaluvvo ahte Ivanovitsj lei ieš čoahkkima vuosttaš oasis mielde,
muhto vulggii ovdal go čoahkkin loahpahuvvui. Su namma ii gal leat ge
protokolla vuolláičállosiid searvvis mat čállojedje go čoahkkin
loahpahuvvui.

Dát mearrádus lei gal juogalágan gudnin Boris Ivanovitsjai. Boazolohku
mii mieđihuvvui muitala maid ahte su áigge lei ain oalle olu
boazodoallu. Muhto ii dákkár luohttevašolbmonamahus lean seammá go
dat ovddasvástádus ja gudni máid "skoltaealu" hálddašeapmi
mielddisbuvttii. Su čielga boazodoalu njunušvirgi lei
symbolalaččat mearkkašan olu - dat lei duođaštussan ahte Njávdáma
nuortalaš kultuvra ain lei eallime. Su guovdu dagahii guođohanvirggi
massin ahte su eallu maid unnui moatti jagis.

Go Boris Ivanovitsj celkojuvvui eret virggis, de eai hávdádan dušše
Njávdáma nuortalaš boazodoalu bázahusaid. Maŋimus nuortalaš doarjja
maid lei gáhččan. Nu go Johan Jarva cealká duođaštusastis:
Boazodoallu lei Njávdáma nuortalaččaid maŋimus doarjja. Dál lei vel
dat nai masson.

3.14LOAHPPASÁTNI - DAHJE MAŊŊEL SOAĐI ÁIGGE GOVVIDEAPMI

Mus ii leat leamaš vejolašvuohta ráhkadit makkárge
dutkkusvuođustuvvon čielggadusa maŋŋel soađi áigge birra. Lea
maid heajos ja váttis gáldodilálašvuohta, ee. daid vuostelasvuođaid
ja gealddagas diliid geažil mat giliservodaga joavkkuid ja
berošteddjiid gaskkas leat leamaš. Nuortalaš historjá ja nuortalaš
maŋosmannanproseassa lea leamaš deaŧalaš duogážin. Danin šaddá
čielggadusa loahpahanoassi oanehaš ja govuslaš. Dat dilli ahte olu
mu gáldodieđuin leat riektečállosat, čájehit ge nappo
vuostelasvuođaid ja gealddagas dili.

3.14.1Johttisápmelaččaid boazodoallu vuođđuduvvo

Njávdán-guovllu boazodoalus lei moivedilli jagiin soađi
maŋŋel. Stuora militearveagat ledje duos dás leamaš guovllus, ja
soađi maŋimus áiggiin lei guovlu soahtešilljun. Lei
eahpečielggasvuohta eallosturrodaga ja eaiggávuođa dáfus.

Ole Andreas Magga jotkki maŋŋel 2. máilmmesoađi ealu
váldoguođoheaddjin. Ealus ledje iešguđet eaiggádat, muhto dan
guođohedje ain čoahkis. Magga geahčus lassánii su bearraša
boazolohku sakka, ja 1950-jagiin lei su bearaš liige bozolaččamus
oba boazodoallosearvvis (Deanu ja Várjjaga gielddarievtti
riektegirji. Váldošiehtadus ášši nr. 116/1984 A: 5; ja čuovvovaš
lea maid dán gáldu mielde). Olles eallu maid lassánii, nu sakka ahte
fylkkamánni 1957:s čavgii ovddeš alimus logu bákku - lei dego
1800-logu fearána geardduheapmi. Juohke dállodoalus galge leahkit
eanemustá 20 bohcco. Dát lohku čájeha ahte eiseválddit ain atne
Mátta-Várjjaga boazodoalu ovddemustá dálloboazodoallun. Dát mearrádus
dagahii ahte juohke boazodoalli boazolohku unnui. Mearrádus galggai
gustogoahtit juovlamánu 1958 čohkkenáigge rájes.

Dalle lei Magga heaitán boazoguođoheaddjin ja addán barggu - ja
stuora ealus, mii várra lei birrasiid 500 heakka - bárdnásis Paul
(Magga) Fosshaug, gii maid orui Buođggáidvuonas. Sámifáldi čálii
sutnje earenoamáš reivve skábmamánus 1958, ahte jus son galggai
beassat joatkit boazodoaluin searvvis, de galggai son nai unnidit
ealus 20 heggii, nu go earát. Jus háliidii joatkit stuorit doaluin, de
fertii boazodoallolága vuođul ohcat geasseorohaga orohahkii nr. 6
(Varangernesseŧ 560  Várnjárggas). Muhto bearaš ii doahttalan
sámifálddi mearrádusa, ii boazologu unnideami dáfus ii ge johtima
dáfus. 1958/59 jahkemolsumis ledje dan bearrašis ain 317 bohcco
searvealus. Soahpameahttunvuohta vearáskii. Juovlamánus 1959 attii
fylkkamánnii sámifáldái lobi bákkuin unnidit boazologu.

Dát ii gal čađahuvvon goassege, vaikko ođđasit sihte unnidit,
dahje johtit, 1962:s, maŋŋel go Fosshaug (Magga) ii lean ohcamiin
ožžon lobi atnit 6-700 bohcco Oarje Mátta-Várjjaga
boazodoallosearvvi orohagas. Duohtavuođas ledje eanas searvvi bohccot
dál Fosshaug-bearraša. (Dás duohko čálán "Fosshaug";
boazodoalloberaš lea gohčoduvvon sihke Fosshaug-bearašin ja
Fosshaug/Magga-bearašin). Boazodoallosearvvi siskkobealde ledje maid
soahpameahttunvuođat ja vuostelasvuođat. Stivra mearridii
miellahttočoahkkimis 1962:s ahte stivra fas galggai geahččalit
váldit oktavuođa eiseválddiiguin ja oažžut Fosshaug-bearraša
unnidit boazologuset. Ja okte vel, 1963:s, mearridii fylkkamánni
čohkkema, lohkama ja unnideami; alimus lohku váldoguođoheaddjái
galggai leahkit 350 bohcco ja 15 bohcco juohke dállodollui. Ovdalaš
guođohaddji Ole A. Magga oaččui earenoamáš reivve unnidit 20
bohccui jus ain háliidii searveguovllus bargat bohccuiguin. Eai dán
háve ge čađahan bággomearrádusaid.

Muhto dál lei guovddášeiseválddiid oaidnu loažžan dán
soahpameahttunvuođa dáfus. 1963:s celkkii Eanandoallodepartementa
ahte bággounnidemiin galggai várrogasat meannudit ja ahte
váldoguođoheaddji galggai gohčoduvvot johttisápmelažžan
(Riektegirji: 6).

Boazodoallosearvi lei dál oalát bieđganeame. Searvvis ledje guokte
stivrra 1964:s; nammariekti 1561  gávnnahii nuppi
lobiheapmin. Nuortalaččat guđđe vuostálastimiin maŋimus dábálaš
váldočoahkkima 1964:s, čoahkkima oaiviliid geažil - doppe
válljejuvvui dat stivra mii gávnnahuvvui lobiheapmin. Vaikko 1965:s
dolle earenoamáš váldočoahkkima masa fylkkamánni lei gohččon, de
loahpahuvvui boazodoallosearvi de facto. Nu go namuhuvvon riektegirjái
lea čállojuvvon: "Dan rájes stivregođii Magga/Fosshaug joavku oalát
boazoguohtunguovlluid doppe, ja skoaltasápmelaččain eai leat dan
rájes leamaš bohccot" (Riektegirji: 7).

Vaikko boazodoallosearvvi nággu ovddiduvvui Siviláittardeaddjái 1562 
1968:s, ja vaikko vuođđuduvvui guohtuniskanlávdegoddi, Loyd
Villmo-lávdegoddi (Loyd Villmo lei boazodoalu stáhtaráđđeaddi), de
eai njulgejuvvon dilálašvuođat goassege. Lávdegoddi almmuhii 1969:s
gaskaboddosaš cealkámuša gos dajai ahte loahpalaš evttohusa easkka
áigo ráhkadit maŋŋel 1970-71 guohtuniskamiid.

Muhto lávdegottis ii boahtán duođi eambbo šat. Fosshaug-joavku
šattai de facto gohčoduvvot johttisápmelažžan ja besse birrajagi
guođohit ovdalaš searveguovllus, nappo dološ Njávdánsiiddas.
3.14.2"Vai lea čielggas ahte mii leat ain eallime" Báikkálaš
áviissas Finnmarken njukčamánu 6. b. 1965 lei bihttá mii bohciidahtii
sága. Muhtumat geat lohke bihtá, atne ahte unnitčearda "lei
bajásčuožžilan jápmimis..." (Eriksen 1989: 33). Earát, ja várra
eatnasat, eai váldán dan duođas. Bihttá gieđahalai "agálaš nákkuid
johkabivddu- ja boazodietnasa juohkima birra" ja jearai Njávdáma
riektedili birra nuortalaš oainnuin. Bihttá čuoččuhii ahte
nuortalaččain ledje buot vuoigatvuođat rivvejuvvon, ja loahpahii
dáinnalágiin: "Ii várra oktage jierbme olmmoš dáidde jáhkkit dán
dáhpáhuvvan skoalttaid buressivdnáduisain. Vai lea čielggas ahte mii
leat ain eallime, de vuolláičállit namain Njávdáma nuortalaččat"
(Eriksen 1989: 33). Boares njávdánsápmelaš Jogar Ivanowitz
(1897-1981) čálii oanehet bihtá áviisii moadde vahku maŋŋel. Doppe
son čujuhii nuortalaččaid guovddáš saji Njávdáma historjjás ja man
deaŧalaš lei ahte dát čearda ii noga (Eriksen 1989: 33). Ivanowitz
lei olu jagiid okta nuortalaš beroštumiid ságadolliin, maŋŋel go
son lei leamaš mielde vuolggaheame ealáskahttindoaimma 1563 .  Go dát
dáhpáhuvai juste dalle, 1960-jagiid gaskkamuttos, de sáhtte dan
čilget ovttamanu guvttiin dilálašvuođain: Vuosttažettiin
boazodoalu bahča vásáhusaiguin ja boazodoallosearvvi bieđganemiin ja
nubbin Trifona miššundoaimma ja Boris Gleb ja Njávdán kapeallaid
(dát kapeallat várra huksejuvvojedje oktanis) 400-jagi ávvudemiin
1965:s.

Veahá maŋŋelaš gárvánii Rolf Enbusk` unna - ja
riidobohciideaddji 1564  čálus Njávdáma birra (vrd. 1.2.). Čálus lei
deaŧalaš Njávdáma servodahkii psykologalaččat ja maiddái gili
"čiegus historjjá" duođašteamis. Vuosttaš geardde lei nuortalaš
čállán vuđolaččabut nuortalaš historjjá birra ja
riektegažaldagaid divvon historjjálaš oktavuođas.

Muhto ádjánii vel ovdal diehtu lassánii ja ođđaseslihkkandoaimmat
šadde formálaččat. Dát dáhpáhuvai cehkiid mielde, álggus
riektelanjaš 565 .

3.14.3Lágasteapmi

 1978:s ovddidedje Njávdáma nuortalaččat boazodoalloášši
 fylkkamánnái advokáhta bokte, reivekopiijain Paul Fosshaugii. Dalle
 bivddii fylkkamánni dalá boazodoallolága 4. § vuođul ráddjet
 sidjiide earenoamáš boazoguohtunguovllu mii lei seammá go Norgga
 beale ovddeš Njávdánsiida. Fosshaug-joavkku advokáhtta ii mieđihan
 dán gáibádussii, ee. dakkár ákkastemiin ahte Njávdáma nuortalaččain
 eai goassege lean leamaš earenoamáš vuoigatvuođat
 doppe. Fylkkamánni vástidii 1979:s ahte ii lean eahpádus ge ahte
 goappeš beliin lei vuoigatvuohta bargat bohccuiguin, "seammaládje go
 johttisápmelaččain". Ođđa boazodoallodoalu 1566  čađaheami
 geavatlaš váttisvuođaid galge boazodoallohálddašaneiseválddit
 čoavdit (Várjjaga ja Deanu gielddarievtti
 riektegirji. Váldošiehtadallan. Ášši nr. 116/1984 A: 8-9).

Nuortalaččat váide Eanandoallodepartementii go fylkkamánni ii
mieđihan earenoamáš vuoigatvuođaid nuortalaččaide. Departementa
geahččalii oasussearvejurdagiin čoavdit ášši, muhto
Fosshaug-joavku ii dohkkehan šiehtadallamiid dán vuođul. 1983:s
loahpahii departementa áššegieđahallama. Ii goabbáge bealli lean
boahtán šiehtadallamiidda. Čujuhettiin suoidnemánu 1.b. 1979
boazodoalloláhkii hilggui departementa nuortalaččaid
gáibádusa. Guovddáš ákkasteapmin lei ahte Fosshaug-joavku lei
maŋŋel go ođđa láhka gustogođii, doaimmahan boazodoaluset lága
formálalaš njuolggadusaid mielde.

Nuortalaččat váide departemeantta mearrádusa Gonagassii stáhtaráđis,
mii golggotmánu 28. b. 1983 gonagaslaš resolušuvnnas nannii
departemeantta mearrádusa. Earenoamášrievtti gažáldaga ávžžuhedje
duopmostuologieđahallamii ovddidit (Riektegirji:
11-12). Nuortalaččat mearridedje ohcat riekteveahki iežaset
gáibádusaide. Dáinnalágiin álggahuvvui guhkes geainnu vánddardeapmi
riekteásahusaid čađa.

Dán ášši oktavuođas gávnnadedje Njávdáma nuortalaččaid viđa
maŋimus bearraša ovddasteaddjit vuolláičállit šiehtadusa ovttas
ovddidit ja bargat áššiin. Dađistaga vuolláičálle 30
Njávdánsámisogálaččat šiehtadusa (njálmmálaš diehtu). Otto
Borrisen (r. 1927), ovddeš guođoheaddji Boris Ivanovitsj` nieidda
bárdni, válljejuvvui ságadoallin. Borrisen maid válljejuvvui
jođiheaddjin dan searvái máid Njávdáma nuortalaččat maŋŋel
formálalaččat vuođđudedje, Østsamene i Neiden.

Njávdáma earenoamáš historjjá ja konkrehta váttisvuođaid oktavuođas
mat gullogohte 1960-jagiid gaskkamuttos, ii dáidde eahpádus ge ahte
riektehistorjjá ja čearddalašvuođa oppalaš ságastallan 1970-jagiin
ja maŋŋel lea movttidahttán nuortalaš oktasašbarggu Njávdámis.

Njávdáma nuortalaččat áššáskuhtte Fosshaug-joavkku ja stáhta
Eanandoallodeapartemeantta bokte. Ášši lei ovdan 1984 čavčča Deanu
ja Várjjaga gielddarievttis. Duomus, beaiváduvvon skábmamánu
18. b. 1984, hilgojuvvui earenoamášrievtti gáibádus ja
Fosshaug-joavkku boazodoalloriekti nannejuvvui; seammás go
njávdánsápmelaččaide prinsihpalaččat mieđihuvvui
boazodoalloriekti, muhto geavatlaš álggaheapmi biddjui
boazodoalloeiseválddiid bargun. Nappo lei seammasullásaš duopmu go
fylkkamánni 1979 loahppaoaidnu. Gielddariekti čovddii nuortalaččaid
áššegoluin danin go rievtti oaivila mielde lei ášši "bohciidahttán
eahpečielga ja prinsihpalaš gažaldagaid, nu ahte vuoittahalli
beallái lei buorre oažžut riekteloahpaheaddji mearrádusa dán
áššis" (Riektegirji: 38).

Duopmu váidojuvvui gaskariektái, mii gieđahalai ášši golggotmánu
1988. Gaskariekti gávnnahii dan seammá go gielddariekti. Lasáhusain
cealká riekti ahte dat ii gávnnahan dárbbašlažžan guorahallat
Fosshaug-joavkku ja boazodoallosearvvi gaskavuođaid "mannolaga
maŋŋel 1928" danin go "dát eai lean nuortalaččaid beroštupmin"
(Hålogalándda gaskarievtti riektegirji, váiddaášši nr. 36/38 A:
14). Riekti deattuhii ahte ii vuosttal nuortalaččaid boazodoalu
guovllus, muhto ođđaálggaheapmi ferte mannat dábálaš gieđahallama
čađa boazodoallolága mielde. Riekti hilggui earenoamáš rievtti
sihke historjjálaš vuođuin ja duohta dili vuođul 1800-logu loahpa
rájes. Duopmu čuoččuha ahte nuortalaččat eai lean goassege ovdal
gáibidan earenoamáš rievtti dahje dákkár dohkkeheami ožžon. Sis lei
leamaš áibbas unnán boazodoallu. Guovllu boazodoalu doaimmaheapmi
gitta 1800-logu rádjái lei leamaš dakkár "ahte doaimma oažžu atnit
buohkaid opmodahkan 1 567  (Riektegirji: 16; mu finjučála). 1800- ja
1900-logu mannolat nanne rievtti oainnu mielde dakkár boazodoallohámi
mii lei "buohkaid opmodat dahje searvevuoigatvuođa doaimmaheapmi"
(Riektegirji: 18). Riekti deattuhii garrasit ahte eará doallu go
nuortalaš boazodoallu de facto lei ovdánan, ja dát orru dáhpáhuvvan
almmá nuortalaš vuosttaldemiin. Dat čuoččuhii maid ahte nuortalaš
boazodoallu nogai "jagiin maŋŋel 1928" vuosttažettiin danin go
Njávdáma nuortalaččain lei unnán beroštupmi boazodollui..."
(Riektegirji: 19).

Gaskariekti maid čovddii bealálaččaid áššegoluid, seammaládje go
gielddariekti, danin go riekti gávnnahii áššis máŋga garra
prinsihpalaš beroštumi gažaldaga. Dá lei várra maŋimus Norgga
guovlu mas "vuovdeboazodoallu fáhkka nuppástuvai dábálaš
boazodoallun". Váldonákku, earenoamáš boazodoallorievtti birra, eai
lean duopmostuolut ovdal gieđahallan. Danin lei "prinsihpalaš
beroštupmi dán oažžut riektegieđahallojuvvot", earenoamážit
guoskkai dat dilálašvuođaide "1826 rádjái" (Riektegirji: 20). -Dát
cealkka, seammaládje go gielddarievtti cealkka áššegoluid birra,
muittuha oalle olu ovdalaš namuhuvvon 1848 luossabivddu
vuolitriekteduopmocealkámuša (vrd. 3.9.). Áššáskuhttin
hilgojuvvo 1568 , muhto rievtti oainnu mielde leat prinsihpalaš
miellagiddevaš gažaldagat.

Nuortalaččat váide duomu Alimusriektái, ja dát bođii Alimusrievtti
váidinlávdegoddái 1569  cuoŋománu 1989. Váidinlávdegoddi mearridii
ovttajienalaččat ahte berrii gieldit ášši ovddideames
Alimusriektái, "áššelága 1570  373. § goalmmát lađđasa nr. 1
mearrádusa mielde" (dataguovddáža čálus, UP - 1989 - 1172).

Njávdáma nuortalaččat mearridedje ášši ovddidit Strasbourga
eurohpálaš olmmošvuoigatvuođalávdegoddái 1571 . Ášši ovddiduvvui
("introduced") olmmošvuoigatvuođa duopmostullui skábmamánus 1989 ja
"čállojuvvui" ("registered") ođđajagemánu 1990. Guovvamánu 1992
mearridii olmmošvuoigatvuođa duopmostuollu "to bring the application
to the notice of the respondent Goverment" (ovddidit ášši gullevaš
riikka ráđđehussii). Norgga ráđđehusa árvvoštallan gárvánii
cuoŋománus 1992 ja áššáskuhttiid loahpalaš kommentárat
suoidnemánus 1992. Ođđajagemánus 1993 gárvánii olmmošvuoigatvuođa
duopmostuolu loahppagieđahallan.

Olmmošvuoigatvuođa duopmostuollu gávnnahii čuovvovačča, maŋŋel
go dárkilit lei guorahallan Norgga duopmostuollovuogádaga
áššegieđahallama: Vuosttažettiin eai leat
olmmošvuoigatvuođaduopmostuolu oainnu mielde Norgga duopmostuolut
bargan máidege vearrut, eai vuogi dáfus eai ge ášši dáfus, nappo eai
Njávdánsiidda earenoamáš boazodoallorievtti dáfus. Dasto deattuha
olmmošvuoigatvuođa duopmostuollu ahte Njávdáma nuortalaččain lea
riekti bargat bohccuiguin ja ahte dát riekti ii leat váldojuvvon sis
eret, ii goit Norgga duopmostuoluid gieđahallamiin. Nu guhká go dat
ii leat dáhpáhuvvan, de ii sáhte olmmošvuoigatvuođa duopmostuollu
bargat eambbo gažaldagaiguin (European Commision of Human Rights,
Council of Europe. Application No. 15997/90, sáddejuvvon 26.1.93).

Nie lea ášši dál.

Lea dovddus ahte Nuortasámisearvvi siskkobealde leat leamaš
soahpameahttunvuođat ja vuostelasvuođat, ja nu leat maid
Njávdángilis leamaš. Dan vuohttá báikkálaš áviissačállosiin. Ii
heive dás guorahallat dáid soahpameahttunvuođaid. Muhto ii dáidde
vearrut navdit ahte ii leat dušše gili bargosaje- ja
bargodoaibmagažaldagaid birra sáhka, ii dušše dálá turisma ráhkadit
ealusvuođđun ja oppalaččat kultursuodjalusa birra sáhka vuostálaga
ekonomalaš huksengažaldagaiguin. Ii dáidde eahpádus ge ahte dát
gealdagasvuođat eanas vulget giliservodaga earenoamáš historjjás ja
earenoamážit dán historjjá čearddalaš bealis. Ii leat soaittáhagas
ahte áššit nu go "nuortalaššilju" (dávvervuorká- ja
kultursuodjalanguovddáš) ovddideapmi ja nuortalaš kultuvrra
muitaleapmi ja márkanfievrredeapmi leat earenoamážit
vuostelasvuođaiguin dievva. Joga luossabivdu lea ain veahá
unohisvuođa fáddán gilis. Go dasalassin vel šaddá boazodoalloášši
birra sáhka, de šaddet historjjálaš linját oalle čielgasat.



Girjjálašvuohta ja gáldut

     Oassi VI

       Girječálliid birra


Girječálliid birra


Steinar Pedersen (r. 1947) lea váldán oahpeheaddjeoahpu Romssa
oahpaheaddjeskuvllas (1970) ja cand.philol. oahpu, historjá
váldofágan, Romssa universitehtas (1985). Son barggai oahpaheaddjin
1980 rádjái, ja maŋŋel lea bargan Davviriikkaid Sámi Instituhtas
Guovdageainnus, gos lea bargan historjjálaš fáttáiguin
riggodatgeavaheami ja riektehistorjjá oktavuođas. Dál sus lea
dutkanvirgi instituhtas ja bargá lappekodisilla geavahemiin
Suoma/Norgga ráji bakte.

Son lei 1980-jagiin mielde sámikulturlávdegottis ja luossa- ja
sáivaguollelávdegottis, ja lea maid leamaš sámi- ja
bellodatpolitihkas mielde. Dan oktavuođas lea son leamaš
politihkalaš ráđđeaddin Gieldda- ja bargodepartemeanttas. Dál lea
Bargiidbellodaga joavkojođiheaddjin Sámedikkis. Su čálalaš bargguin
namuhit:

1Laksen, allmuen og staten. Fiskerett og forvaltning i Tanavassdraget
før 1888 "Dieđut" nr. 2, 1986, Sámi Instituhtta, Guovdageaidnu 1986.
1Samisk organisering og forvaltning av laksefisket i Deatnu på tvers
av grenselinja etter 1751. Overstengsel ved Vuovdaguoika. Almmuhuvvon
"Historia Septentrionalia nr. 14: Nordkalotten i en skiftande värld",
Societas Historica Finlandiae Septentrionalis, Jyväskylä, 1987/88.
1Konflikten mellom Karasjokfolks laksefiske og det offisielle lov og
regelverk. Ca. 1870-1910. Dieđut nr. 1, 1988, Sámi Instituhtta,
Guovdageaidnu 1988.  1Kodisillen - en generell sikring av rettighetene
til den "lappiske Nation"? Almmuhuvvon "Lappecodicillen av 1971 - var
det samernas Magna Charta?", Dieđut nr. 1. 1989, Sámi Instituhtta,
Guovdageaidnu 1989.  1State or Saami Ownership of land in Finnmark?
Some Remarks on Saami Rights and historical Evidence. Almmuhuvvon
"Readings in Saami History, Culture and Language II", Center for
Arctic Cultural Research, Umeå Universitet 1991.

Son lea muđui čállán olu bihtáid riggodatgeavaheami ja
vuoigatvuođagažaldagaid birra Norgga ja davviriikkalaš čállosiin.

Hans Prestbakmo (r. 1936) lea váldán sivilagronoma oahpu Norgga
Eanandoalloallaskuvllas (1963). Son lei Romssa boazodoalloagronoma
jagiin 1965-1972 ja 1979-1982, ja luonddusuodjalanbagadallin Romssas
jagiin 1972-1979. Sus lei virgelohpi dan virggis jagiin 1975-1978 go
lei Finnmárkku Riggodatlávdegotti čállin. Lávdegotti čielggadus lea
almmuhuvvon NOU:n 1978: 18 A ja 18 B Finnmarksvidda. Son lea maid
leamaš čállin eará lávdegottiin mat boazodoallogažaldagaid leat
čielggadan.

Prestbakmo bargá dál freelancerin boazodoallogažaldagaid áššedovdin
ja bagadallin. Dan oktavuođas lea son ee. čielggadan váikkuhusaid
Boazodoallohálddahusa ja Suodjalusdepartemeantta ovddas, ja son lea
bargan luonddusuodjalanáššiiguin ja boazodoallorivttiin. Son lea
leamaš miellahttun lávdegottis Utmarkskommisjonen for Nordland og
Troms (Nordlándda ja Romssa meahccelávdegottis) 1986 rájes, ja muđui
lea son nammaduvvon áššedovdin máŋgga árvvoštallanáššis
Finnmárkku boazoorohagaid sisabáhkkemiid oktavuođas. Su
deaŧalaččamus čállosiin namuhit:

1NOU 1978: 18 A ja 18 B Finnmarksvidda. Prestbakmo lei, nu go
namuhuvvon ovdalis, čállin lávdegottis "Ressursutvalget for
Finnmarksvidda" ja mielčállin čielggadeami osiin.
1Samfunnsutviklinga og reindrifta med særlig vekt på tida etter
1945. Dat lea 1983 čielggadeapmi, mii čállojuvvui
"Kompensasjonsutvalget" ovddas, mii čielggadii masson
guohtuneatnamiid buhtadusgažaldaga, 1983.  1 Forslag til høyeste
reinantall i Vest-Finnmark. Čielggadus almmuhuvvon 1984.  1Inngrep i
reinbeiteland (searválaga Sven Skjennebergain) Småskrift nr. 2 for
1991, Boazodoallohálddahus, Áltá.  1Lavbeitene på Finnmarksvidda,
Småskrift nr. 1 for 1994, Boazodoallohálddahus, Áltá 1994.

Einar Richter Hanssen (r. 1942) lea váldán cand.philol. oahpu,
historjá váldofágan, Oslo universitehtas (1974). Son lei dutkanveahkki
jagiin 1975-1976 ja lektorin Honnesvági guolástus- ja joatkkaskuvllas
jagiin 1976-1979. Son lea muđui leamaš bálkáhuvvon
freelancehistorjábargin 1976 rájes, ja lea dan oktavuođas almmuhan
muhtun girjjiid, girjjážiid ja bihtáid:

1Pro-finske holdninger i Finnmark i mellomkrigstiden, Universitetet i
Oslo 1974 (váldofágabargu).  1 Pomorhandelen i Finnmark, gihpaš máid
Skuvladirektora/Finnmárkku Allaskuvla lea almmuhan 1977.  1Hellas` og
Tyrkias medlemsskap i Nato, čálus "Etterkrigshistorie 2" girjjis
(Terje Tonstadain), Universitetsforlaget, Oslo 1981.  1 Profinske
holdninger i mellomkrigstiden, čálus "Ottar" nr. 127/128:s, Romssa
Universitehta, 1981.  1Nordkapp/North cape/Cap du Nord/Nordkap,
govvagirjji Raymond Mortenseniin, Nordkapp historie- og museumslag/SAS
North Cape Hotels, 1982 ja 1988.  1Årbok for Nordkapp 1982-89
(doaimmaheaddjin ja bihtáid čállin), Davvenjárgga gielda, 1985.
1Honningsvåg kirke 100 år (doaimmaheaddjin ja bihtáid čállin),
Davvenjárgga gielda, 1985.  1 Minneskrift for frigjøringen 8. mai 1945,
Davvenjárgga gieldda almmuhuvvon girjjáš 1985.  1 Porsanger bygdebok
bind 1, Porsáŋggu gielda 1986.  1 Repvåg Kraftlag 40 år, 1948-1988,
Repvåg Kraftlag A/L, Honnesváhki 1988.  1Hammerfestbilder av Roald
E. Hansen (ráhkadan váldočállosa govvaráidui), Hammerfeasta 1989.
1Nordkapp - en fiskerikommune fra de eldste tider til i dag,
Davvenjárgga gielda 1990.  1Gards- og ættesogn for Eidfjord av Tobias
og Agnes Lægreid (doaimmaheaddjin ja bihtáid čállin), Eidfjord gielda
1992.  1Ættarbok for Granvin - Henrik M. Kvalen (doaimmaheaddjin ja
bihtáid čállin); Granvin herad, 1995.

Einar Niemi (r. 1943) lea váldán cand. philol. oahpu, historjá
váldofágan, Oslo universitehtas (1972). Son lea leamaš lektorin
Čáhcesullo joatkkaskuvllas (Vadsø gymnas) jagiin 1972-1975,
amanuensisin Romssa universitehtas jagiin 1975-1977, Finnmárkku
fylkakonservahtorin jagiin 1977-1989 ja professor II Romssa
universitehtas jagiin 1984-1989. Son lea leamaš professoran seammá
báikkis 1989 rájes.

Niemi lei Sámekulturlávdegotti lahttun jagiin 1980-1987, ja dál son
lea Sámi dutkamiid guovddáža stivralahttun ja Romssa universitehta
ráđi sátnejođiheaddjin. Sus leat muđui muhtun fágapolitihkalaš
doaimmat Norgga dutkanráđis, Norges Forskningsråd. Su
deaŧalaččamus čállosiin namuhit:

1Trekk fra Nord-Norges historie (váldočálli ja doaimmaheaddji), Oslo
1977.  1Oppbrudd og tilpassing. Den finske flyttingen til vadsø
1845-1885, Čáhcesuolu 1977.  1 Den finske fare. Sikkerhetsproblemer og
minoritetspolitikk i nord 1860-1940 (searválaga K. E. Erikseniin),
Oslo/Bergen/Romsa 1981.  1Vadsø historie. Fra øyvær til kjøpstad,
Čáhcesuolu 1983.  1 Pomor. Nord-Norge og Nord-Russland gjennom tusen
år (doaimmaheaddji), Oslo 1992.  1Niemi lea muđui leamaš mielčállin
ja oassečállin olu eará girjjiin, ja lea čállán olu bihtáid Norgga
ja olgoriikka áigečállagiidda, earenoamáš unnitčeardda ja
guovlluhistorjjálaš fáttáid birra, muhto maiddái dutkanhistorjjá,
historjjá vuogi ja teoriija birra.
